<?xml version="1.0" encoding="utf-8"?>
<tei:TEI xml:id="slk1987295" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Jánošík : ELTeC edícia
    </tei:title>
    <tei:author ref="viaf:20698550">
     Hrušovský, Ján (1892 - 1975)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     118991
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Hrušovský, Ján
     </tei:author>
     <tei:title>
      Jánošík
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1987
     </tei:date>
    </tei:bibl>
    <tei:bibl type="firstEdition">
     <tei:author>
      Hrušovský, Ján
     </tei:author>
     <tei:title>
      Jánošík
     </tei:title>
     <tei:pubPlace>
      Praha
     </tei:pubPlace>
     <tei:publisher>
      L. Mazáč
     </tei:publisher>
     <tei:date>
      1933
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="long"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-12-12">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Jánošík
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     I. KAPITOLA
    </tei:head>
    <tei:head>
     Zásnuby na Starhrade
    </tei:head>
    <tei:p>
     Všade navôkol bola hustá povíchricová tma, ako býva po letnej   búrke, ale na oblohe sa ešte vždy preháňali zdrapy čiernych mračien,   aby sem-tam veľkomyseľne dovolili preniknúť prestrašeným   hviezdičkám.
    </tei:p>
    <tei:p>
     Len mocný Starhrad, pyšné sídlo potomkov veľkého husitského   hajtmana, slávnej famílie Pongrácovcov, bol márnotratné osvetlený, a   to robilo nočnú tmu ešte drsnejšou a neprívetivejšou. Nebolo azda   okna, ktoré by nebolo žiarilo do noci hrejivým červenkavým svetlom.   Dedina dolu pod stráňou, na druhej strane rieky Váhu, však už dávno   spala poníženým poddanským spánkom a do hradu sa nepozvaný   neodvážil.
    </tei:p>
    <tei:p>
     Ale pozvaní – a bolo ich vari zo dvesto milostivých i veľkomožných   pánov z Turca, Oravy, Trenčianskej a Liptovskej stolice, ba i z   Dolnej zeme a neďalekej Poľskej – sa v radostnom hurhaji tiesnili v   hradných teremoch, veselo hodovali a do nemoty pili a spievali.
    </tei:p>
    <tei:p>
     Nuž bola veru príčina k takému veľkorysému veseleniu: či neslávil   pán Starhradu i viacerých, po celom Slovensku roztrúsených (ale hodne   zadĺžených) kaštieľov, osvietený pán gróf Pongrác zasnúbenie svojej   krásnej dcéry panny Zuzanky s jeho milosťou mošovským pánom barónom   Šimonom Révayom?
    </tei:p>
    <tei:p>
     Pravda, trochu rozdielnu mienku o všetkej tej radosti mali obaja   tórposti, Buchtík a Frnda, čo boli na stráži pri mostíkovej bráne. S   ťažkými mušketami na pleci sa motali okolo brány a závistlivo   hundrali:
    </tei:p>
    <tei:p>
     – Veselo sa im spieva pri plnej čaši vína, ale mali by to   sprobovať tu pred bránou, otca im…!
    </tei:p>
    <tei:p>
     – A keby aspoň na nás pamätali tí motaji sluhovskí, ale ani pes sa   po nás neobzrie…
    </tei:p>
    <tei:p>
     Ťažké pamätanie, keď už celý týždeň trvá tá veľká sláva!
    </tei:p>
    <tei:p>
     Áno, už týždeň uplynul od chvíle, keď jeho dôstojnosť hradný   kaplán Erazmus Koľčín uprostred oduševneného ticha nastokol na jemný   prstíček osvietenej kontesy panny Zuzany Pongrácovej i na hrubé   prstisko milostivého pána baróna Šimona Révaya zlaté obrúčky, aby dal   celému vznešenému svetu na známosť, že títo dvaja budú onedlho   manželmi pred bohom i ľuďmi.
    </tei:p>
    <tei:p>
     Aj po týždni sú tu ešte všetci slávnostní hostia osvieteného pána   grófa Pongráca, lebo tak to vyžaduje staroslávna šľachtická česť.
    </tei:p>
    <tei:p>
     Najhlučnejšia bola zábava v hlavnom tereme. Tu sedeli okolo   dlhočizných stolov milostiví i veľkomožní páni a panie pekne podľa   hodnosti, počnúc od prostriedku jeho osvietenosťou pánom grófom   Majláthom zo Zavaru, krajinským sudcom.
    </tei:p>
    <tei:p>
     Pravda, najveselšie bolo na dolných koncoch stolov. Obyčajný zeman   sa cíti ako ryba vo vode, keď je pozvaný k bohatšiemu i vyššie   postavenému šľachticovi, nevie sa nasýtiť jedením, pitím, piesňou,   ani veselosťou. Ide sa rozdrapiť od radosti a nadšenia. Práve v tejto   chvíli sa vyštveral na stôl ako štopeľ opitý Zmeškal z Kubína a   proboval medzi pohármi vysúkať čardáš, čiže mrvenicu, ako hovoria   čardášu na Orave.
    </tei:p>
    <tei:p>
     Proboval, proboval, ale veľký rehot nastal, keď padol svojím   tučným zadkom práve do plnej misy tureckej omáčky – a bola to misa   skoro ako kotol veľká – takže v nej celý zmizol.
    </tei:p>
    <tei:p>
     Bližšie pri snúbencoch a domácom pánovi i krajinskom sudcovi   grófovi Majláthovi bolo trochu tichšie, lebo už i za oných čias   hľadeli byť veľkí páni väčšmi nóbl a roztatárili sa len vtedy, keď   boli medzi sebou. Ale i tak panovala tam dobrá nálada a vína sa tiež   nemíňalo menej.
    </tei:p>
    <tei:p>
     A čože barón Šimon Révay z Mošoviec, ktorý mal akiste najviac   príčiny k veselosti?
    </tei:p>
    <tei:p>
     Sedel s krásnou verenicou medzi obidvoma grófskymi osvietenosťami.   Už zďaleka svietila jeho plešina, no ak si niekto myslel, že podľa   zvyku všetkých zamilovaných snúbencov nedbá o celé okolie a len do   zrakov modrookej kontesy sa pohrúža, tak sa veľmi mýlil. Pohrúžal sa   predovšetkým do ozrutného kamenného džbána a neprestajne mľaskal, aké   je to vínčisko znamenité, také by sa v Mošovciach nikdy   neurodilo.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Ruka mu nezastala. Keď nedvíhala džbán k ústam alebo k všeobecnému   štrngotu, tak celkom iste siahala po misiách, ktoré sa pred ním so   zázračnou rýchlosťou vyprázdňovali, a jeho jedácka pozornosť sa   sústreďovala najmä na husacinu.
    </tei:p>
    <tei:p>
     Veď sa aj malo kam umiestniť všetko to jedlo! Lebo mošovský barón   bol chlap na pohľadanie. Krása nebola síce jeho prednosťou, na to bol   priveľmi plešivý a červenonosý, ani jeho postava nevzbudzovala dojem   klasickej sochy, ale hodiť ho na váhu, bol by celkom iste pretromfol   každého tu v tereme, ešte i toho opitého Zmeškala z Kubína. Nie že by   bol ktovieako tučný, hoci brušisko mal tiež ako súdok piva, ale bol   to kolohnát, zaguľatený, ako sa patrí. Udrieť tak niekoho svojou ako   tanier veľkou labou, iste by mal kňaz robotu.
    </tei:p>
    <tei:p>
     V tú chvíľu zacengal ktosi nožom o pohár, akoby chcel niečo   pozoruhodné povedať, a terem na chvíľu zatíchol. Ale hneď nato sa   ozval smiech a niekoľko šťavnatých nadávok.
    </tei:p>
    <tei:p>
     – Zase ten chumaj Osický!
    </tei:p>
    <tei:p>
     – Obliať ho putňou vody, aby vytriezvel!
    </tei:p>
    <tei:p>
     Smiechu bolo však viac ako nadávok, lebo počúvať večne opitého a   večne toastujúceho Miša Osického bolo zábavou už samo osebe.
    </tei:p>
    <tei:p>
     Aby ho bolo lepšie počuť, vyredikal sa Mišo Osický na stoličku,   zamával rukami, až mu víno vyžblnklo z pohára, a začal:
    </tei:p>
    <tei:p>
     – Vaše osvietenosti, vaše milosti, vaše veľkomožnosti, a vôbec   celé slávne hodujúce zhromaždenie, koľko je nás tu všetkých tak   veselo pokope. Dobre je, že je dobre nám, pánom zemepánom, hoci by   nám aj lepšie mohlo byť, menovite nám v Osiciach, kde nám len krumple   rastú po poliach a o víne ani slychu; ale dobre je, že pánboh ráčil   dopriať dcéru tutohľa nášmu milovanému hostiteľovi, jeho osvietenosti   pánu grófovi Pongrácovi, a syna v sláve zosnulému, starému pánu   barónovi Šimonovi Révayovi, aby sme sa my páni zemani takto krásne   mohli pobaviť. Áno, slávne, zhromaždenie, už týždeň sedíme tu pri   víne a speve a dúfame, že z toho bude ešte ďalší týždeň. Aha, u grófa   Žerotína, čo vlani vydával dcéru do Poľskej, to trvalo vyše   mesiaca…
    </tei:p>
    <tei:p>
     Ďalej sa hlúpy Mišo Osický nedostal, za všeobecného rehotu ho   stiahli zo stoličky a ústa mu zalepili gundžou z tureckého medu.
    </tei:p>
    <tei:p>
     „Ba či je lepší môj snúbenec,“ pomyslela si nevdojak panna Zuzanka   a hodila ukradomky očkom po Šimonovi Révayovi, ktorý práve vynadal   sluhovi, že ho dosť rýchlo neobsluhuje. Nebol veru príťažlivý so   svojím zemiakovým červeným nosom, so svojimi ježatými fúzmi a úzkymi,   pichľavými očičkami. „Pijatika, jedlo a ženy“ bolo jasne napísané na   jeho tvári, a keď si to panna Zuzanka uvedomila, smutne sa jej   zovrelo srdce, len-len že jej slzy nevytryskli z očí. Ale keď si zas   spomenula na utrápeného, dobrého, ľahkomyseľného otca – že len mešce   révayovských dukátov môžu zachrániť celý pongrácovský rod pred   postupným úpadkom znovu sa jej vrátila odhodlanosť priniesť otcovi   obeť až do krajnosti. Čo iné jej zostávalo?
    </tei:p>
    <tei:p>
     Oči jej chvíľami zablúdili na druhý koniec teremu, kde stál   richtársky stôl, skromne učupený v samom kúte, aby nezavadzal   roztatárenému panstvu.
    </tei:p>
    <tei:p>
     Prítomnosť dedinských richtárov vzbudila všeobecný údiv, ba i   prudkú nevôľu, ale dobrácky Pongrác pevne nástojil na tom, aby sa   zásnub jeho jedinej milovanej dcéry zúčastnili aj richtári obcí,   ktoré patrili k jeho panstvu, hoci väčšinu z nich bol čoskoro   donútený predať novému zemepánovi v Tepličke, grófovi Löwensburgovi.   Keď môžu slúžiť svojmu pánovi v zlom, nech mu slúžia aj v dobrom,   beztak je dobrého len málo. A keď sa teší on, Pongrác, zo zásnub   svojej dcéry, nech sa tešia aj oni, nech si vypijú, najedia sa,   dosýta sa vynadívajú na panskú zábavu, akú ešte nikdy nevideli a   nikdy viac ani neuvidia.
    </tei:p>
    <tei:p>
     Richtári boli rozšafní, striebrovlasí starší muži. Čože však hľadá   medzi nimi dozrievajúci mladík v dlhej čiernej sutane? To bolo panne   Zuzanke od začiatku čudné a jej údiv stúpal, čím dlhšie ho   pozorovala.
    </tei:p>
    <tei:p>
     Bol to veru zvláštny mládenec, len čo je pravda. Ako mohla   pozorovať, ani si poriadne nevypil, ani poriadne nezajedol, ba ani so   svojimi susedmi sa do dlhého diškurzu nedával, veď tí boli od neho   oveľa starší, len sa mlčanlivo díval na hodujúce zemianstvo, alebo   keď ho omrzelo sedenie, vstal, oprel sa o stenu, skrížil na prsiach   ruky a stál nehybne ani socha. A ako tam tak stál, musela si kontesa   Zuzanka priznať, že takého pekného a milého mládenca už dávno   nevidela.
    </tei:p>
    <tei:p>
     Lebo ten vysoký, plecnatý mladík v čiernej sutane mal očividne   všetky vlastnosti, ktoré robia muža okúzľujúcim v očiach ženy. Štíhly   bol ako jedľa, plecnatý ako rozrastený dub, mladosť a nedotknutá   mužná sila len tak z neho kypela, hlavu držal sebavedome hore, dvoje   čiernych očí jasne a trochu opovržlivo hľadelo do sveta, i jeho nos   sa zdal byť trochu priostrý a dravo zahnutý, ale tvár mal peknú a   sympatickú.
    </tei:p>
    <tei:p>
     „Kto to asi môže byť?“ dumala zasnene panna Zuzanka, hoci vedela,   že môže ísť len o richtárskeho synčeka, ktorý bol sem pozvaný celkom   iste preto, aby páni bratia videli, že starhradský pán má medzi   svojimi poddanými i ľudí, čo budú jedného dňa slovo božie hlásať a   pekné postavenie zaujímať.
    </tei:p>
    <tei:p>
     Je neuveriteľné, že Šimon Révay, zaujatý pijatikou a jedením, bol   schopný zachytiť tajné pohľady, ktoré upierala jeho verenica na   dlhého mladíka tam na druhej strane teremu.
    </tei:p>
    <tei:p>
     Zachmúril sa, utrel si ježaté fúzy, neustále vlhké od vína a   omáčky, a štuchol prstom do svojho nastávajúceho svokra:
    </tei:p>
    <tei:p>
     – A to máte tam čo za strašidlo v sutane? ukázal prstom na   mladíka. Ach ten? To je náš Ďurko Jánošík, čo študuje teológiu v   Trnave.
    </tei:p>
    <tei:p>
     – Zeman?
    </tei:p>
    <tei:p>
     – Horkýže zeman. Syn môjho terchovského richtára. Ale veľmi   nadaný, skromný mládenec, mám z neho radosť, že sa tak dobre učí.
    </tei:p>
    <tei:p>
     A čo hľadá sedliak medzi nami? – pajedil sa mošovský barón,   ktorému nešlo do šľachtickej kotrby, ako mohol jeho budúci svokor   pripustiť sedliakov do panskej spoločnosti.
    </tei:p>
    <tei:p>
     Bol pozvaný s ostatnými, – bránil sa už trochu urazene gróf   Pongrác. Veď čo koho po tom, koho on pozve na zásnuby svojej   dcéry!
    </tei:p>
    <tei:p>
     V skutočnosti by bol Ďurko Jánošík najradšej ostal doma v   Terchovej, aby sa nemusel dívať na opitých a výskajúcich zemanov.   Povedal to aj otcovi, ale ten ho len prehováral:
    </tei:p>
    <tei:p>
     Poď ty len pekne, Ďurko, so mnou, keď to rozkazuje jeho   osvietenosť pán gróf, veď je to pre nás veľká česť.
    </tei:p>
    <tei:p>
     A tak teda Ďurko Jánošík poslúchol a šiel sa medzi pánov zabaviť.   Ale akéže zabávanie? Sedeli tu šiesti sedliaci, uprostred panského   hurhaja celkom osamotení, nikto si ich nevšímal, len čo im sluhovia   sem-tam kycli niečo na tanier, aby sa nepovedalo, že hladom trpeli na   zásnubách jej osvietenosti kontesy.
    </tei:p>
    <tei:p>
     Nudil sa veru poriadne Ďurko Jánošík a len tak jedným uchom   počúval, čo hovoria jeho spolustolovníci-richtári. Počul, ako   zamľaskal kľačiansky richtár Paľo Chren a rozškľabenými ústami   zaflautoval:
    </tei:p>
    <tei:p>
     Hej, pozrite len na tú našu osvietenú kontesu, čo to za vzácna   krásavica, nikdy som niečo také pekné nevidel. A že sa to musí   vydávať za takého ožranského mamľasa…
    </tei:p>
    <tei:p>
     „Ba či je naozaj taká krásna,“ pomyslel si Ďurko Jánošík a zvedavo   šibol zrakom na tvár panny Zuzanky.
    </tei:p>
    <tei:p>
     Veru krásna, – uznával natešene, lebo radosť bolo pozrieť na   kontesinu tvár. Áno, až neuveriteľne krásna bola od hlavy po päty,   ale najkrajšie na nej boli vlasy čierne ako havran a oči modré ako   nebo. Náturu mohla mať po otcovi, ktorý bol veľký dobráčisko; i ona   sa tak na všetko usmievala.
    </tei:p>
    <tei:p>
     Vtom zbadal, že panna Zuzanka sa mu díva priamo do očí. Bolo mu   náhle čudne z toho pohľadu a telom mu prebehli zimomriavky.
    </tei:p>
    <tei:p>
     „Bože, čo sa len na mňa díva?“ dumal trochu prestrašene a rýchlo   sa pozrel, či azda nie je na ňom niečo v neporiadku. Keď zdvihol oči,   už mala zrak odvrátený.
    </tei:p>
    <tei:p>
     „Čudné,“ dumal Ďurko Jánošík a čím dlhšie dumal, tým mu to bolo   nepochopiteľnejšie. Ale že by mu to bolo nepríjemné, to zas nemohol   povedať, ba k svojmu veľkému úžasu v kútiku srdca si prial, aby sa   panna Zuzanka znovu tak naňho pozrela… A onedlho sa znovu skrížili   ich polozvedavé, poloplaché pohľady a Ďurkovým telom znovu prebehla   triaška i horúčava.
    </tei:p>
    <tei:p>
     O chvíľu sa však stala vec, ktorá preňho znamenala bolestné i   potupujúce precitnutie.
    </tei:p>
    <tei:p>
     Šimon Révay chvíľu trpel nevinný flirt panny Zuzanky, ale keď jej   pohľady neprestávali zalietať k faganovi v sutane, ba tento sa tiež   opovážil zdvihnúť zrak, začalo v ňom nebezpečne vrieť.
    </tei:p>
    <tei:p>
     Výbuch nastal, keď sa Šimonovi Révayovi pozdávalo, že sa na perách   panny Zuzanky zjavil tichý, priateľský úsmev a že podobný úsmev   pohráva i na tvári toho terchovského sedliaka.
    </tei:p>
    <tei:p>
     – Tisíc striel ti do matere! – zahrešil hlasno, aby to počuli   všetci naokolo, potom vyskočil, odkopol nohou stoličku a pobral sa k   Ďurkovi, bezohľadne rozrážajúc lakťami tancujúce páry, až pred ním   zastal so zaťatými päsťami.
    </tei:p>
    <tei:p>
     – Prac sa odtiaľto, sedliacke šteňa! – zreval naňho rozzúrene. –   Ak sa nepoberieš, dám ťa vykorbáčovať sluhami!
    </tei:p>
    <tei:p>
     Po barónovom zrúknutí všetko v sieni zatíchlo. Páry prestali   tancovať, muzika razom prestala hrať. Všetky pohľady sa upreli na   rozzúreného snúbenca. Čo sa vlastne stalo?
    </tei:p>
    <tei:p>
     Mošovský barón stál so vztýčenou a k úderu pripravenou pravicou   pred mladíkom v sutane. Zvláštne však bolo, že na seminaristovej   tvári nebolo ani známky strachu, zračil sa na nej iba úžas.
    </tei:p>
    <tei:p>
     Tu do tiesnivého ticha zaznel prestrašený hlas starého   terchovského richtára: – Ďurko môj, preboha, čo si spravil?
    </tei:p>
    <tei:p>
     Chcel sa i postaviť medzi rozzúreného šľachtica a svojho syna, ale   barón ho surovo odstrčil.
    </tei:p>
    <tei:p>
     V tej chvíli sa stala neuveriteľná vec, o ktorej sa ešte dlho   hovorilo v celom šírom kraji:
    </tei:p>
    <tei:p>
     Barónovu ako lopatu širokú dlaň náhle zastavil pohyb študentovej.   Pod dlhou sutanou sa dozaista muselo skrývať oceľové svalstvo.
    </tei:p>
    <tei:p>
     – Čože som spravil, že ma chcete biť? – ozval sa konečne mladík v   tichom úžase, lebo si nebol vedomý nijakej viny. Ani vo sne by mu   nebolo svitlo, že barónovu zúrivosť zapríčinilo tých niekoľko   pohľadov.
    </tei:p>
    <tei:p>
     Ale už tam stál domáci pán, ktorý si len ťažko prerazil cestu cez   múr zvedavcov. A spoza jeho chrbta sa vynorila ustrašená, poblednutá   tvár panny Zuzanky.
    </tei:p>
    <tei:p>
     – Pre Kristove rany, len nijakú bitku! – skríkol nahnevane a   rozdelil protivníkov. – V mojom dome sa hostia medzi sebou nebijú, tu   mám právo pobiť sa s niekým len ja, ale celkom iste nie vo sviatok   mojej dcéry.
    </tei:p>
    <tei:p>
     Ak už pred chvíľou nemohol barón polapiť dych, teraz sa išiel   priamo zadusiť od zlosti. On, majorátny pán z Mošoviec a uhorský   veľmož, má byť roveň s kadejakým sedliackym pobehajom!
    </tei:p>
    <tei:p>
     – Ale, vaša osvietenosť, – koktal červený ako rak od hanby a   zúrivosti, – veď ja sa s ním nebijem, čože by som sa ja bil s takým   chrapúňom, chcem ho len vyhodiť, aby neotravoval svojím smradľavým   sedliackym dychom naše panské ovzdušie.
    </tei:p>
    <tei:p>
     Pomaly sa všetko upokojilo. Páni sa vrátili k opusteným čašiam,   aby vzrušenie dôkladne zapili a o veci, ako sa patrí, pobesedovali.   Zaznela znovu rozmarná pijanská pieseň, stred siene sa znovu zaplnil   tancujúcimi pármi. I prestrašení pongrácovskí richtári si posadali za   stôl, znepokojení takýmto obratom zásnubnej slávnosti. Čo len Ďurko   vyparatil, že uvalil na seba hnev mošovského baróna?
    </tei:p>
    <tei:p>
     To vŕtalo i v hlave osvietenosti pána grófa Pongráca, lebo po   krátkom uvažovaní sa pobral k Ďurkovi Jánošíkovi a zavolal si ho na   hradnú terasu, odkiaľ bol vo dne čarokrásny pohľad do údolia   rieky.
    </tei:p>
    <tei:p>
     – Von s pravdou! – oboril sa na Ďurka Jánošíka, keď sa za nimi   zavreli dvere a stáli sami pod hviezdnatým nebom. – Chcem vedieť, čo   sa stalo! Ale čistú pravdu!
    </tei:p>
    <tei:p>
     V tej chvíli starhradský pán nejasne pocítil, že s týmto   mlčanlivým, odmeraným, upiatym sedliackym mládencom nebude môcť len   tak zvrchu hovoriť, vyžarovala z neho nebezpečná sila, hoci oči   hľadeli s úctou.
    </tei:p>
    <tei:p>
     „Iste je v celej hlúpej histórii nevinný,“ myslel si, keď čakal na   mladíkovu odpoveď.
    </tei:p>
    <tei:p>
     A tá vzápätí odznela.
    </tei:p>
    <tei:p>
     – Neviem o ničom, vaša osvietenosť, – riekol ticho Ďurko Jánošík.   – Ničím som sa neprevinil. Aspoň ničím, čoho by som si bol   vedomý.
    </tei:p>
    <tei:p>
     Gróf nechápavo pokrútil hlavou.
    </tei:p>
    <tei:p>
     – Ale len tak, bez príčiny…
    </tei:p>
    <tei:p>
     Na chvíľu zavládlo ticho a Ďurko Jánošík rozpačito i nahnevane   riekol:
    </tei:p>
    <tei:p>
     – Azda preto, že jeho milosť pán barón sa cítil mojou prítomnosťou   urazený. Ja som neprišiel sem však z vlastnej vôle…
    </tei:p>
    <tei:p>
     Aha, – zahučal Pongrác s náhlym porozumením. Veď sa len pred   chvíľou poharkal s Révayom pre účasť richtárov na hostine. Teda   odtiaľ vietor veje…
    </tei:p>
    <tei:p>
     Dobromyseľne ťapol Ďurka Jánošíka po pleci a vtisol ho dnu do   siene, nech si vraj z toho nič nerobí. Nastávajúci zaťko je trochu   popudlivý človek, neslobodno vážne brať všetky jeho činy.
    </tei:p>
    <tei:p>
     Dnu bola zase zábava v plnom prúde, ohromný terem sa ozýval   veselým spevom i pokrikom veľkomožných a urodzených pánov.
    </tei:p>
    <tei:p>
     Ale po čase nadišla i chvíľa, keď všeobecná bujarosť na chvíľu   ochabla, a vystriedala ju hlasná debata, počas ktorej prišli na   pretras všelijaké klebety a každodenné a významnejšie udalosti.
    </tei:p>
    <tei:p>
     Mišo Osický, už veľmi opitý, vrhol novú tému pre jazyky   potrundžených pánov. Vraj dobre zemanom, ale ešte lepšie hôrnym   chlapcom, ktorí nesejú, len žnú a majú nadostač všetkého, čo im hrdlo   ráči.
    </tei:p>
    <tei:p>
     No veď dobre, ty bláznivý krpčiar, – zahriakol ho napajedene   ktorýsi z pánov, – ale prečo sa majú tí všiváci dobre? Lebo nám pijú   krv a plienia naše majetky, kde len môžu. Ľahko im potom sveta žiť!   To by vedel každý, kto nemá v úcte svetské ani cirkevné zákony.
    </tei:p>
    <tei:p>
     Rozprávaj s opitým, keď sa zahryzne do nejakej predstavy! Ľaľa,   Mišo Osický. Vraj kašlať na svetské i cirkevné zákony, keď ani   chudobný zeman nemá čo žrať a všetko pohltia nenasýtení magnáti.   Vôbec sa vraj nečuduje takému Hrajnohovi…
    </tei:p>
    <tei:p>
     Ale tu sa aj všetko skončilo. Stačilo malé drgnutie, a nadratý   Mišo Osický sa za všeobecného rehotu zrútil pod stôl a tam v chrápaní   rozjímal o svetskej márnosti.
    </tei:p>
    <tei:p>
     Napriek posmechu v srdciach podnapitých pánov zavládol však pocit   strachu pred hrozbou živelného zbojníckeho hnutia, proti ktorému sa   ukázali bezmocné všetky úradné opatrenia.
    </tei:p>
    <tei:p>
     Najlepšie to vyjadril šedivý Kubko Rajčan, keď sa po chvíľke ticha   rozhovoril:
    </tei:p>
    <tei:p>
     – Čert vie, ako na to. Vidíte, páni, dosiaľ bolo všetko márne.   Vítali sme Thökölyho, že zavedie sedliacky odboj do povstania   nepodarilo sa. Naoko sa mu dali zlákať, ale neverili mu a zbojníčili   ďalej ako predtým. Teraz budeme vítať Rákócziho a zase nebude lepšie,   lebo napokon ani Rákóczimu neuveria, a majú celkom pravdu. Rákóczi   neprišiel, aby podrýval naše výsady a šiel po vôli poddanstvu, to by   bol sám proti sebe, no nie? A tak sme zase tam, kde sme boli.
    </tei:p>
    <tei:p>
     – Vivat Rákóczi! – vykríkol spod stola Mišo Osický, ktorý sa na   chvíľu prebudil a počul Rákócziho meno. Teraz mal však šťastie, nikto   ho nekopol, lebo nikto nevedel, ako sa zachovať k jeho jasnosti   kniežaťu Rákóczimu. Zeman sa rozhodne až vtedy, keď bezpečne vidí, z   ktorej strany mu plynie osoh, tak mu diktuje jeho praktický názor na   život.
    </tei:p>
    <tei:p>
     Jediný, ktorého nudili všetky reči o sedliackom a či zbojníckom   hnutí, bol barón Šimon Révay. Zase bol vo svojej magnátskej   rovnováhe, ako keby nebolo konfliktu s terchovským chrapúňom, zase s   náramnou chuťou vyprázdňoval všetky misy a džbány.
    </tei:p>
    <tei:p>
     – Samé táraniny, – hundral dosť hlasité, aby ho bolo počuť v celom   tereme.
    </tei:p>
    <tei:p>
     Šedivý Kubko Rajčan sa cítil osobne dotknutý.
    </tei:p>
    <tei:p>
     – Prečo táraniny? – riekol urazene. – To sú samé fakty,   prosím.
    </tei:p>
    <tei:p>
     – Hovorím: táraniny, a na tom trvám. Hlúposti. Akéže zbojnícke   nebezpečenstvo? Také u nás v Mošovciach nejestvuje. Rád by som videl   zbojníka, ktorý by sa odvážil vztiahnuť ruku na niečo, čo je moje,   vlastnými rukami by som ho rozdrúzgal, – a zamával svojou ťažkou   päsťou. Lenže teraz nešla z nej hrôza, lebo práve pred chvíľou bolo   celé slávne zhromaždenie svedkom toho, ako odletela jediným dotykom   richtárovho syna. Ba našli sa zlomyseľníci, ktorí sa po barónovom   geste otvorene rozrehotali.
    </tei:p>
    <tei:p>
     Pongrác sa tiež usmieval, ale to bol olej na oheň. Šimon Révay   buchol rukou na stôl a nahnevane zareval:
    </tei:p>
    <tei:p>
     – A keby to bol aj sám povestný Hrajnoha, i toho na márne kúsky   rozgniavim; pre Šimona Révaya nejestvujú nijakí zbojníci! Len mamľasi   a baby sa boja zbojníkov.
    </tei:p>
    <tei:p>
     Ale Kubko Rajčan sa nedal len tak ľahko poraziť.
    </tei:p>
    <tei:p>
     – Vaša milosť, – replikoval, – päsť ešte neznamená všetko. Dobrý   zbojník nevládne len päsťou, ale i hlavou, a potom je tým   nebezpečnejší, prosím.
    </tei:p>
    <tei:p>
     A už mal poruke aj príklad.
    </tei:p>
    <tei:p>
     – Hrajnoha, to je chlapisko mocný, hoci ani jemu nechýba pravá   sedliacka prefíkanosť. Ale napríklad povestný Števo Lopúch, taký   chrúst, a ide z neho väčšia hrôza ako zo strašného Hrajnohu.
    </tei:p>
    <tei:p>
     – No, no, – pochybovali niektorí páni bratia, ktorí dávali   prednosť silákovi Hrajnohovi pred chrústom Števom Lopúchom.
    </tei:p>
    <tei:p>
     Ale Kubko Rajčan sa nedal mýliť a pokračoval:
    </tei:p>
    <tei:p>
     – Teda tento Števo Lopúch, aby vzal skazu, kde je, zatáral sa   jedného dňa i do Turca, aby vykonal jednu zo svojich čertovín.   Prosím, len pred niekoľkými mesiacmi… Obšmietal sa v okolí ktorejsi   zemianskej kúrie, i do dediny zašiel, však ho tam nikto nepoznal, a   stále špekuloval, ako to najlepšie narafičiť. Plán už mal dobre   vyrátaný. Ako neskôr vysvitlo, namierené mal hlavne na dukátové mešce   jeho milosti…
    </tei:p>
    <tei:p>
     Nemožno opísať ten strašný výbuch smiechu, ktorý zaľahol teremom,   bolo ho iste počuť až dolu do Strečna. I gróf sa chytal za brucho,   keď si pomyslel na tie mošovské mešce, ba i richtársky stôl sa ohýbal   smiechom, nevyjmúc Ďurka Jánošíka, ktorý na chvíľu zabudol na utrpenú   urážku.
    </tei:p>
    <tei:p>
     – Čujme, čujme! – revalo všetko v tereme.
    </tei:p>
    <tei:p>
     Kubko Rajčan, potešený prejavom súhlasu, s chuťou pokračoval:
    </tei:p>
    <tei:p>
     – Dobre vedel, že násilím to nepôjde, veď sa vybral iba sám na   zboj. Vymyslel si teda celkom zvláštny plán. Zašiel najprv do Martina   a vypožičal si od žida Izáka dlhý kaftan i širočizný klobúk, takže   vyzeral ako nejaký čarodejník, najmä keď si oholil fúzy. Nikto by v   ňom nebol poznal loptoša Števa Lopúcha, a kadiaľ išiel, všade sa za   ním hrnuli ľudia ako za nejakým zázrakom. Celkom iste ho pokladali za   čarodejníka, a aby ich v tejto viere udržal, hovoril s nimi   hatlaninou, ktorej nikto nerozumel. On sám najmenej. Tak sa dostal k   sídlu jeho milosti, kam ho už predchádzal chýr veľkého   čarodejníka.
    </tei:p>
    <tei:p>
     Tu spravil figliarsky Kubko Rajčan pôsobivú pauzu, a keď videl, že   je pozornosť poslucháčov do prasknutia napätá, pokračoval:
    </tei:p>
    <tei:p>
     – V kaštieli už vedeli o jeho príchode a darebák Števo Lopúch   vedel zariadiť, aby ho hneď prijala jeho milosť pán barón. Lebo on je   vraj jediným čarodejníkom sveta, ktorý silou svojho kúzla dokáže, aby   z jedného dukáta bolo desať. Môžete si predstaviť, že lepšie   odporúčanie ani nepotreboval. Z jedného dukáta desať. Z jedného mešca   desať mešcov! Ohromná vec! Nevieme, aké reči sa viedli za zatvorenými   dvermi medzi jeho milosťou a zázračným čarodejníkom, ale isté je, že   vzápätí zaobchádzali v kaštieli so Števom Lopúchom ako so vzácnym, ba   skoro kráľovským hosťom. Každú žiadosť mu vyčítali z očí a kuchár i   pivničiar sa mohli potrhať, aby mu na najprísnejší rozkaz jeho   milosti presne vyhoveli. A loptoš Štefan Lopúch bol taký prebitý, že   si dal predkladať tie najlepšie veci. Pod bažanta a rýnske víno   nešiel. Potom ho jedného dňa zamkli do izby, kde boli tie rozprávkové   mešce, a nikto iný tam nemal prístup, len jeho milosť. A tu mal Števo   Lopúch v úplnej samote – lebo vraj nikto nesmie byť prítomný jeho   čarám – obsah všetkých tých mešcov zdesaťnásobiť. Plné dva dni trvala   jeho čarodejnícka osamelosť, a keď po uplynutí dvojdňového radostného   očakávania jeho milosť vkročila do izby, nebolo tam už ani   čarodejníka, ani mešcov. Len mreže okna do záhrady boli   prepílené…
    </tei:p>
    <tei:p>
     Ktovie, ako dlho by bol trval rehot na účet zosmiešneného   mošovského zemepána, keby sluhovia neboli priniesli do teremu veľký   mosadzný kotol, naplnený horiacim, belaso svetielkujúcim a sľubne   rozváňajúcim nápojom. Pri pohľade na túto znamenitú pijatiku panstvo   vypuklo v búrlivý jasot a nedočkavo sa hrnulo ku kojlu naplniť si   čaše vzácnou tekutinou.
    </tei:p>
    <tei:p>
     Veru, už nemohlo byť ďaleko od svitania a hodujúce panstvo bolo   ešte vždy pri plných pohároch, hoci z hustej hory pod hradom už   doliehalo hore tisícoraké štebotanie a čvirikanie.
    </tei:p>
    <tei:p>
     Reči sa znovu zvrtli na hôrnych chlapcov a ich milosti   nevychádzali z rozprávok, ako sa im podarilo toho alebo tamtoho   zbojníckeho lotra premôcť a do temnice uvrhnúť.
    </tei:p>
    <tei:p>
     Najhlasnejší bol, pravda, zase len mošovský barón Šimon Révay. S   veľkou chuťou vykladal svojím huhňavým hlasom, pričom mu neustále   prskalo z úst, ako pripaľoval sviečkou päty zlapanému zbojníkovi, až   mu tento prezradil, kam ukryl svoju korisť z trebostovského kaštieľa.   Panna Zuzanka mala pritom neustále na mysli, ako mladý seminarista   jediným pohybom zastavil jej rozzúreného snúbenca.
    </tei:p>
    <tei:p>
     Čo za neslýchaná sila sa musí skrývať za tou nemotornou čiernou   sutanou! Je vôbec možné, aby sa jedného dňa stal z neho pokorný sluha   boží?
    </tei:p>
    <tei:p>
     „Keby aspoň prestal so svojím odporným chvastaním!“ myslela si   panna Zuzanka pri počúvaní chvastavých rečí mošovského baróna, ktorý   teraz traktoval svoje poslucháčstvo rozprávaním, ako potrestal   blatnického richtára, keď mu na jar poslal na panské o tretinu menej   ľudí.
    </tei:p>
    <tei:p>
     Nie dereš, to vymyslí každý hlupák. Človek musí mať trochu   vynaliezavosti, novota je soľou života, vždy musíme hľadieť vynájsť   niečo nové, čo nikdy predtým nebolo. Ja som kázal natĺcť tomu   chlapovi triesky za nechty, to veru na mošovskom zámku dosiaľ ešte   nebolo!
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Ale to už v panne Zuzanke všetko zovrelo, nemohla sa viac ovládať.   Vyskočila, líca jej vzplanuli a pred všetkými sa na baróna Révaya   hlasno oborila:
    </tei:p>
    <tei:p>
     Je neľudské od vašej milosti trýzniť bezbranných úbožiakov, ani   najhorší pohan by to nespravil. Hanbím sa za vašu milosť!
    </tei:p>
    <tei:p>
     Z očí jej pritom šľahali ohnivé blesky na plešivú barónsku hlavu,   a keď dohovorila, opovržlivo odtisla stoličku a za hrobového ticha s   hrdo vztýčenou hlavou, na nikoho nehľadiac, opustila terem.
    </tei:p>
    <tei:p>
     – Fíha, – vzdychol po chvíľke vytriezvený kubínsky Zmeškal s   toľkou úprimnosťou, až sa celý terem zarehotal, a všetkým sa   navrátila nálada. Bolo však už nad ránom, keď slová netreba brať na   váhu, a panna Zuzanka pyšnému mošovskému barónovi otvorene povedala   svoju mienku.
    </tei:p>
    <tei:p>
     – Vivat jej osvietenosť kontesa! – zakričal niektorý srdnatejší a   gróf Pongrác sa škodoradostne zaškeril do svojho pohára.
    </tei:p>
    <tei:p>
     Všetko bolo veselé, len mošovský barón sa škaredo mračil,   najradšej by bol so všetkým šmaril a ušiel do svojej mošovskej   samoty. Tá ženská iste nemá v hlave všetko v poriadku, veď by sa   nemohla uraziť pre niekoľko nevinných žartíkov s ničomnou   sedľačou.
    </tei:p>
    <tei:p>
     A na jediný dúšok vyprázdnil celý džbán vína, čo vyvolalo u   prizerajúcich sa pánov veľký rešpekt.
    </tei:p>
    <tei:p>
     Kým barónove oduté pery hltavo logali obsah džbána, oči mu blúdili   ako krvilačnému buldogovi po tereme, až sa zastavili na tvári, ktorú   v tej chvíli najväčšmi nenávidel, lebo mu zapríčinila hanbu a   poníženie.
    </tei:p>
    <tei:p>
     Komu inému patrila táto tvár, ak nie študentovi z Terchovej,   richtárskemu synovi Ďurkovi Jánošíkovi.
    </tei:p>
    <tei:p>
     Od tej chvíle, čo panna Zuzanka vyskočila z miesta a vmietla   Šimonovi Révayovi do tváre kráľovský opovržlivé slová, nevychádzal z   vytrženia a neustále mal pred očami kontesinu tvár, planúcu   spravodlivým hnevom. Na tento výjav do smrti nezabudne, bude patriť k   jeho najsvetlejším chvíľam.
    </tei:p>
    <tei:p>
     Keď krvou podliaty zrak mošovského baróna spočinul na Ďurkovej   tvári, možno vytušil, čo sa skrýva pod jasom jeho očí. Ktovie. Ale   isté je, že v tej chvíli celým jeho neforemným telom trhlo, akoby sa   ani šelma chystal ku skoku na nehanebného sedliackeho   opovážlivca.
    </tei:p>
    <tei:p>
     Možno by naňho bol i skočil, keby si barón náhle nespomenul na   jednu maličkosť. Táto nepatrná okolnosť mala taký zázračný účinok, že   barón zostal sedieť. Jeho zatrundženým mozgom totiž prebleslo, že ani   nie pred dvoma hodinami ho nepatrný pohyb toho prekliateho   študentiska tak odsotil, že sa mu pred očami zatočil celý terem.
    </tei:p>
    <tei:p>
     Nie, radšej si s ním nezačínať, veď sa nájdu ešte iné spôsoby, ako   vybabrať s takým sprostým sedliačiskom. Ej, veru bude ten do smrti   banovať, že sa opovážil uraziť uhorského veľmoža pred očami celého   zemianstva!
    </tei:p>
    <tei:p>
     Ďurko Jánošík nemal ani potuchy, aké sľuby sa rodili v barónovej   hlave, a i keby bol vedel, celkom iste by si z nich nič nerobil.   Chvíľku ešte besedoval so svojimi starými spolustolovníkmi, a keď sa   už začal poriadne nudiť, vyšiel nepozorovane z teremu, aby si na   čerstvom rannom vzduchu trochu vydýchol.
    </tei:p>
    <tei:p>
     Dostal sa na vyšný hradný dvor, ktorý bol celý obkolesený veľkými   budovami, že bolo vidieť len malý štvorec vyblednutého neba. Sem už   len slabo doliehal spev hodujúcich. Potom prešiel tmavou chodbou   ponad sklad zbraní a ocitol sa na kraji terasy, ktorá viedla až k   hradbám.
    </tei:p>
    <tei:p>
     Na terase bola neveľká, starostlivo pestovaná záhradka s vkusnou,   brečtanom obrastenou filagóriou uprostred, obľúbený kútik panny   Zuzanky, ktorá v nej v tichom zasnení trávievala mnohé chvíle. Terasa   sa končila vonkajším pevnostným múrom, ktorý bol vlastne úplne   zbytočný, veď nech niekto sprobuje v plnej vojnovej zbroji vyštverať   sa hore po strmej skalnej stene, čo vystupovala takmer kolmo z   rieky.
    </tei:p>
    <tei:p>
     Až sem vystúpil Ďurko Jánošík, plnými pľúcami dýchajúc svieži   ranný vzduch, premiešaný tisícorakými vôňami, hlavne vôňou materinej   dúšky, ktorej rástlo na druhej strane pod hradom neuveriteľné   množstvo.
    </tei:p>
    <tei:p>
     Práve v tej chvíli zažiaril vrcholec Plošelu, zarastený hustou   jedľovou horou, zaslepujúcim jasom, akoby ho niekto polial roztopeným   zlatom. Vzápätí zažiarili zlatom i ostatné vzdialenejšie a bližšie   vrcholce, akoby nejaký neviditeľný kostolník rad-radom zapaľoval   fatranské končiare. Pohľad odtiaľto bol čarokrásny a Ďurko Jánošík sa   ho nemohol nasýtiť, hoci ho plnými očami hltal. Fatranské horstvo ako   ozrutná hradba vysoko čnelo do výšky. Veselší bol pohľad na zelený   Domašín s jasnými pasekami a k brehom rieky mierne sa spúšťajúcimi   úbočiami; nebol na ňom nijaký pochmúrny majestát, bol usmievavý a   ľudský, práve akoby na obveselenie zraku starhradských pánov. Dolu,   na dne údolia, kam ešte nestačilo preniknúť ranné svetlo, temne hučal   a s balvanmi sa ruval bludný Váh, večne spenený, zjašený,   zúriaci.
    </tei:p>
    <tei:p>
     A tu sa Ďurko Jánošík s prekvapením i v rozpakoch pristihol, že   vlastne po celý čas myslí na pannu Zuzanku.
    </tei:p>
    <tei:p>
     Odrazu sa ozval odniekiaľ zo záhrady tichý ženský smiech, na   piesku zaškrípali ľahké kroky, blížili sa priamo k zmeravenému   mladíkovi, a ten neveriacim zrakom rozoznal v šere záhrady štíhlu,   vysokú postavu kontesy. Kráčala hadistým, bielym pieskom vysypaným   chodníčkom rovno k nemu, ešte i teraz so stopami smiechu na jemne   vykrojených perách.
    </tei:p>
    <tei:p>
     Na mladíka musel byť smiešny pohľad, lebo panna Zuzanka sa znovu   zasmiala.
    </tei:p>
    <tei:p>
     – Myslel som, že som tu celkom sám a… – jachtal mladík.
    </tei:p>
    <tei:p>
     – A keď som sa ukázala, – prerušila ho srdečným smiechom kontesa,   – naľakal sa pán študiózus, že to iste duch mojej pramatky.
    </tei:p>
    <tei:p>
     To sa musel usmiať i Ďurko Jánošík:
    </tei:p>
    <tei:p>
     – Nie, nenaľakal som sa, len som veľmi prekvapený. Nepredpokladal   som, že tu uvidím vašu osvietenosť…
    </tei:p>
    <tei:p>
     „Aký zmotaný je tento svet,“ pomyslela si panna Zuzanka, „niet v   ňom spravodlivosti ani za necht. Mládenec ako kvet, v desiatich   stoliciach by sa mu nikto nevyrovnal, a je to len nepatrný sedliacky   synček. A na druhej strane veľký uhorský veľmož, barón, majorátny   pán, majiteľ veľkých statkov, neobmedzený pán nad tisícimi poddanými,   ale srdcom i názorom horší od najsurovejšieho sedliaka. A mne je   neodvratne prisúdené prežiť celý svoj život po jeho boku, bez nádeje,   že by mohlo byť niekedy lepšie a radostnejšie. Prečo to nie je   naopak? Prečo nie je mošovským pánom študent z Terchovej a študentom   z Terchovej mošovský barón?“
    </tei:p>
    <tei:p>
     Veru, veľká bola úzkosť hrdej starhradskej kontesy panny Zuzanky.   Ach, keby mal jej otec čo len tušenie o týchto duševných útrapách,   poďakoval by sa. Dávať do súvisu jeho milosť mošovského baróna Šimona   Révaya s biednym sedliackym synkom, s niktošom, a ešte v deň   zasnúbenia…
    </tei:p>
    <tei:p>
     Ďurkovi to neušlo, a keď sa k nej otočil, hľadel do očí, z ktorých   žiarilo naňho niečo, čo mu srdce i dych zastavilo…
    </tei:p>
    <tei:p>
     Strašne zbledol a zmohol sa len na zmätené, úbohé zajachtanie:   Preboha, vaša osvietenosť…
    </tei:p>
    <tei:p>
     Teraz by bol najradšej on ušiel z miesta, aby sa zachránil pred   očami panny Zuzanky a pred samým sebou. Ale či nemal nohy ako z   olova? Ba akoby mu boli do zeme vrástli, ani hnúť sa nemohol. Tak sa   vkradla do srdca Ďurka Jánošíka jeho prvá veľká láska, na ktorú mal   až do konca života v dobrom i zlom spomínať.
    </tei:p>
    <tei:p>
     Láska je ako povíchrica, ktorá zmetie každé ľudské odhodlanie.
    </tei:p>
    <tei:p>
     Čo iné mohol spraviť v tejto chvíli Ďurko Jánošík, než schvátiť   pannu Zuzanku do náručia a vpiť sa do jej mäkkých pier, ktoré sa mu s   toľkou odovzdanosťou i studom núkali…
    </tei:p>
    <tei:p>
     – Myslím, že je to ľúbosť, – hlesol nesmelo študent z Terchovej,   neprestávajúc hľadieť do žiarivých modrých očí panny Zuzanky.
    </tei:p>
    <tei:p>
     – Áno, asi to bude ľúbosť, – mienila panna Zuzanka a usmiala sa na   kľačiaceho študenta. Vtom sa stala s Ďurkom Jánošíkom podivuhodná   zmena. Náhle sa znovu cítil pevným a tvrdým ako dosiaľ.
    </tei:p>
    <tei:p>
     – Nikdy viac nebudem kňazom, – povedal drsne a dotkol sa svojej   sutany. – Nie je to pre mňa…
    </tei:p>
    <tei:p>
     Nerozumela mu. Prečo by nemohol byť kňazom, čo hrozné spáchal, že   sa zrieka všetkej budúcnosti?
    </tei:p>
    <tei:p>
     – Prečo? – opakoval udivene Ďurko Jánošík. – Nuž, či som sa   nedotkol úst ženy? Mohol by byť zo mňa dobrý, čestný kňaz? S láskou k   žene v srdci?
    </tei:p>
    <tei:p>
     Panna Zuzanka len s veľkou námahou potlačila úsmev, ktorý sa jej   dral na pery. Teraz už dobre chápala študentove city a ani za svet by   ich nebola urazila, ale prišiel jej nevdojak na um starhradský   kaplán, dobrý otec Erazmus, ktorý veru nebral tak smrteľne vážne   príkaz kňazského odriekania a mal vždy nejaké drobné pletky so   ženami…
    </tei:p>
    <tei:p>
     – Ako sa len mohla stať vaša osvietenosť verenicou toho chlapa! –   zamrmlal Ďurko Jánošík celkom zúfalo. – Ako je to len možné?
    </tei:p>
    <tei:p>
     V študentovom pohľade bola toľká hrôza, že panna Zuzanka celá   zarumenená sklopila oči.
    </tei:p>
    <tei:p>
     – Musela som, – zašepkala sotva čuteľne.
    </tei:p>
    <tei:p>
     – Musela? – skríkol Ďurko Jánošík v úžase. – Možno donútiť   slobodného tvora k niečomu, čo je mu proti vôli?
    </tei:p>
    <tei:p>
     Keď panna Zuzanka neodpovedala, pokračoval:
    </tei:p>
    <tei:p>
     – A mohla by sa vaša osvietenosť s čistým svedomím stať ženou   mošovského baróna, keď nosí v srdci iného muža?
    </tei:p>
    <tei:p>
     To bolo povedané jasne a vyžadovalo to práve takú jasnú   odpoveď.
    </tei:p>
    <tei:p>
     – Som poslušnou dcérou, – riekla, – a musím vyhovieť otcovi. Želal   si to…
    </tei:p>
    <tei:p>
     – Ale veď je to neľudské, nekresťanské! – zvolal mládenec.
    </tei:p>
    <tei:p>
     Panna Zuzanka sa ustrašene obzrela…
    </tei:p>
    <tei:p>
     Je to jediná možnosť, ako zachrániť otca pred úžerníkmi, –   povedala so smutným úsmevom. Musela mu to predsa povedať, keď stráca   rozum.
    </tei:p>
    <tei:p>
     – Pred úžerníkmi? – žasol Ďurko Jánošík. – A čo majú úžerníci   spoločné s výdajom vašej osvietenosti?
    </tei:p>
    <tei:p>
     A tak mu to teda panna Zuzanka s rumencom na tvári trpezlivo   vysvetlila. Ako sa jej osvietený otec u žilinských úžerníkov až po   uši zadĺžil a ako vidí jedinú možnosť záchrany vo výdaji svojej dcéry   za bohatého veľmoža. I našiel ho v osobe prebohatého mošovského   baróna Šimona Révaya…
    </tei:p>
    <tei:p>
     Možno sa čudovať Ďurkovi Jánošíkovi, že nechce chápať kontesine   dôvody? Boli priveľmi komplikované pre jeho úprimnú mladistvú myseľ,   nedokázal im priznať moc, ktorú im priznávala panna Zuzanka. Zaťal   päste, až mu kĺby zaprašťali, a vyhlásil:
    </tei:p>
    <tei:p>
     – Nedbám na to všetko, unesiem ťa týmito rukami…
    </tei:p>
    <tei:p>
     Zdvihol ich do výšky, akoby chcel naznačiť, že rozdrví všetko, čo   sa mu postaví do cesty. Nuž nemal tak robiť a hovoriť. Na to gesto i   trúfalé slová sa vzbúrila v kontese pyšná pongrácovská krv. Hrdo   zdvihla hlavu.
    </tei:p>
    <tei:p>
     Pre sedliackeho mládenca Jura Jánošíka som ešte vždy kontesou   Pongrácovou, povedala veľmi zreteľne a dupla nohou, – i keď je ten   sedliacky mládenec krásny ako Adonis a len pred chvíľou ma držal v   náručí.
    </tei:p>
    <tei:p>
     Nato sa obrátila a hrdo opustila filagóriu. Ďurko, pravda, nemohol   vedieť, že len čo sa stratila v tieni stromov, zmizla z nej všetka   veľkopanská pýcha a v plači zastonala: Ďurko…
    </tei:p>
   </tei:div>
   <tei:div type="chapter">
    <tei:head>
     II. KAPITOLA
    </tei:head>
    <tei:head>
     Vivat Rákóczi!
    </tei:head>
    <tei:p>
     Písal sa rok 1707.
    </tei:p>
    <tei:p>
     Boli to veru pohnuté časy. V uhorskej krajine všetko vrelo, ale   hlavne hore na Slovensku. Jeho jasnosť pán Rákóczi, knieža kurucké,   víťazne niesol svoju červenú zástavu od mesta k mestu, už je neďaleko   Trnavy, a ak mu ostane hviezda vojnového šťastia i naďalej verná,   bude, bohdá, onedlho pod bránami Prešporka – potom je už len skok k   múrom cisárskeho mesta…
    </tei:p>
    <tei:p>
     A naozaj to vyzeralo, akoby Rákóczi mohol hravo dosiahnuť všetko,   čo mal v úmysle. Na míle nebolo pred ním labanského vojaka, cisárski   generáli kruto poranení a zahanbení ustupovali naspäť k Trnave. A   nebude to lepšie, kým sa vo Viedni nespamätajú. Už by bolo veru   načase, aby vojenskí poradcovia jeho veličenstva cisárskej milosti   prestali podceňovať Fraňa Rákócziho a vyslali sem poriadnu posilu,   ináč sa prebudia jedného rána na to, že im kurucké päste zatlčú na   okno, aby vstávali. Zle bolo za Thökölyho, ale to bola len hračka   proti tomu, čo ten Rákóczi, podporovaný francúzskymi i tureckými   grošmi, vystrája. To už nie sú nedisciplinované a zle vyzbrojené   sedliacke húfy ako za Thökölyho, toto je už naozajstné vojsko, dobre   odeté, dobre živené a hlavne dobre vystrojené.
    </tei:p>
    <tei:p>
     Tak hučali cisárski generáli a usilovne vysielali kuriéra za   kuriérom raz do Prešporka, raz do Viedne a svorne pritom ustupovali.   Trenčín mali už dávno za chrbtom, o Beckov sa síce ešte na chvíľu   opreli, ale len na chvíľu, kým ich Rákócziho pluky zase nevyprášili a   k Novému Mestu nepotisli. A od Nového Mesta ako je už ďaleko k Trnave   a Prešporku?
    </tei:p>
    <tei:p>
     Mali aj nemali pravdu cisárski generáli. Veru, nemusel byť   porazený Fraňo Rákóczi pri Trnave, ani neskôr pri Trenčíne, víťazne   mohol tiahnuť až po brány viedenské, keby…
    </tei:p>
    <tei:p>
     Keby sa bol poučil z Thökölyho pádu. Keby bol chlapsky dodržal   všetky veľké sľuby, ktoré hádzal spoza poľských hraníc – kde žil vo   vyhnanstve – medzi úbohý poddanský ľud a k povstaniu ho povzbudil.   Keby sväté heslo „liberta“, ktoré dal vyraziť i na svoje peniaze,   nebol podriadil magnátskym záujmom.
    </tei:p>
    <tei:p>
     Tak sa stalo, že po dvojročnom bojovaní poddaní pomaly prestávali   Rákóczimu veriť… Krvnú daň mu síce ešte odvádzali, iné im ani   nezostávalo, veď moc bola v jeho rukách, ale neodovzdávali mu už   nadšenie a vôľu k víťazstvu, čo dosiaľ robilo Rákócziho vojsko skoro   nepremožiteľným a v celej Európe presláveným. A v tom okamihu, ako   zneužitý poddaný stratil dôveru v Rákócziho, bol osud kniežaťa   neodvratne spečatený. Nič viac ho nemohlo zachrániť pred   pohromou.
    </tei:p>
    <tei:p>
     Ale ako mohol vedieť úspechmi zaslepený Fraňo Rákóczi, že osudy sa   môžu zvrtnúť i na takých nepatrných veciach, ako je sedliakova   dôvera? Myslel na celkom iné veci, ohromné plány mu vŕtali v hlave.   Víťazne pochodujúc dolu Považím a držiac v moci nielen Sedmohradsko,   ale aj celé Slovensko, videl sa už i na uhorskom tróne.
    </tei:p>
    <tei:p>
     Práve v tejto chvíli sedel v mnešickom kaštieli spokojne za stolom   a ochutnával tokajské vína, ktorými ho neúnavne traktoval mnešický   pán, jeho milosť biskup gróf Fraňo Pongrác, treťostupňový bratanec   starhradského pána. Aj by sme smeli povedať, o čom práve hovorili,   ale nebolo to nič dôležité, jeho milosť rozveseľovala najnovšími   žartami, priamo z Viedne donesenými, a páni hostia sa mohli nasmiať.   Najlepšie sa rehotal na všetkom brigadier Očkaj, aj keď fajnovostiam   žartov nerozumel, ale on mal takú náturu, že sa musel na všetkom   smiať. Však on si to mohol dovoliť, či nebol najstatočnejším a   najobľúbenejším brigadierom jeho jasnosti?
    </tei:p>
    <tei:p>
     Konečne Bercsényi, sediaci kniežaťu po pravici, by si mohol   dovoliť v prítomnosti jeho jasnosti to isté, veď vložil všetky svoje   pozemské statky do veľkého podujatia a stál i padal s Fraňom   Rákóczim. Ale on sa nesmial nikdy. Hľadel pred seba večne zamračený a   zamyslene si vykrúcal lesklé maďarské fúzy.
    </tei:p>
    <tei:p>
     Pozrime sa však do Trnavy, lebo tam smeruje i kurucká armáda, už   od niekoľkých dní táboriaca v okolí Nového Mesta.
    </tei:p>
    <tei:p>
     V Trnave bolo všetko hore nohami, najmä odo dňa, čo vrazil do   kancelárie vojenského veliteľa Trnavy ku generálovi Auerstockovi   zaprášený kuriér a niečo mu v najväčšej tajnosti hlásil.
    </tei:p>
    <tei:p>
     Ale horkýže tajnosť. Na to bol tu predsa pisár Galánek, aby nič,   čo sa dialo v svätyni jeho pána, neostalo tajomstvom. Či nepriložil   ucho k zatvoreným dverám a nepočul celkom jasne Jóbovu správu o   veľkej porážke cisárskych vojsk pri Beckove? Áno, celkom zreteľne   počul, ako zadychčaný kuriér spustil: „Naši boli pri Beckove na hlavu   porazení, o dva-tri týždne, ak nedôjdu čerstvé posily, budú kurucké   vojská pred bránami Trnavy,“ a ako na to generál zhíkol: „To sme si   navarili peknú kašu.“
    </tei:p>
    <tei:p>
     Ešte si kuriér ani hrdlo nespláchol v zájazdnom hostinci U raka,   čo stál práve naproti jezuitskému kolégiu, už vedeli o beckovskej   porážke aspoň na štyroch-piatich miestach, v prvom rade u mešťanostu   Karáska, lebo ten nikdy neľutoval dobré diškrécie za dobré správy z   kancelárie pána generála.
    </tei:p>
    <tei:p>
     Ktovie, akým zázrakom sa stalo, ale isté je, že už o štvrťhodinku   sedeli u Karáskovcov – na radnici by to bolo priveľmi nápadné –   najpoprednejší trnavskí mešťania, mohlo ich byť dvadsať. Medzi nimi,   pravda, i jeho magnificencia rektor jezuitského kolégia páter   Bonaventúra, lebo hoci nebol mešťanom, dávala mu jeho vysoká hodnosť   právo, aby tiež povedal svoje slovo, keď išlo o také dôležité veci.   Držať s kurucmi, alebo labancami.
    </tei:p>
    <tei:p>
     – To je tak, – rozumoval po oznámení situácie mešťanosta, hladiac   si v zamyslení okrúhle bruško, – my trnavskí mešťania si nesmieme   dovoliť držať s tou alebo s tamtou stranou, to by sa nám mohlo   pomstiť.
    </tei:p>
    <tei:p>
     – Tak je! – zahučal s hlbokým presvedčením skoro celý zástup   zhromaždených. Mešťan nechce mať s politikou nič, tá je len pre   veľkých pánov a pre tých, čo im slúžia, mešťan chce pokoj, aby mohol   na statkoch i na tele prospievať. Zo srdca im hovoril ten múdry   Karásek, len čo je pravda.
    </tei:p>
    <tei:p>
     – My sa nebudeme pliesť do ničoho, – pokračoval Karásek, – to nech   si vybavia cisárski a kniežací medzi sebou. Čo má statočný trnavský   občan spoločné s kurucmi alebo labancami?
    </tei:p>
    <tei:p>
     To sa zhromaždeným veľmi páčilo, len jeho magnificencia varovne   pozdvihla hlas:
    </tei:p>
    <tei:p>
     – Nono, to azda len nie? Cisárovi, nášmu najjasnejšiemu   apoštolskému panovníkovi, patrí naša vernosť…
    </tei:p>
    <tei:p>
     Pravdaže, hneď bol dobrými Trnavčanmi umlčaný:
    </tei:p>
    <tei:p>
     – Vari by sme si mali dať z vernosti k cisárovi mesto vypáliť a   domy vydrancovať? To zase nie…
    </tei:p>
    <tei:p>
     – Tak teda s tými prekliatymi kacírmi, kurucmi držíte? –   pohoršovala sa magnificencia.
    </tei:p>
    <tei:p>
     – My sme s tým, kto je pri moci, aby sme na majetku ujmu   neutrpeli, – riekol dôstojne múdry Karásek. – Nemúdre a neosožné by   bolo pre mierumilovného mešťana robiť opačne, lebo pre mesto by   vznikol len neúspech. Mešťan musí byť rozumný, nesmie myslieť len na   prítomnosť, ale i na budúcnosť a konať tak, aby mal z toho osoh.   Zmiznú labanci, zmiznú i kuruci, ale trnavský mešťan ostane na večné   veky.
    </tei:p>
    <tei:p>
     Ale na otca Bonaventúru ani to nezapôsobilo. Temperamentne si   pľasol po stehnách:
    </tei:p>
    <tei:p>
     – Pravý kresťan a katolík tak nemôže zmýšľať. Kresťanovi sa treba   rozhodnúť pre dobro alebo zlo. A dobro je na strane najjasnejšieho   apoštolského panovníka, ochrancu cirkvi svätej, pri ňom nám sluší   zotrvávať…
    </tei:p>
    <tei:p>
     – A nechať si mesto rozstrieľať, – prerušil jeho magnificenciu   posmešný hlas.
    </tei:p>
    <tei:p>
     – Áno, pri ňom nám sluší zotrvávať, a keď treba, i životy zaňho   obetovať. Navrhujem teda, aby sa mesto nedalo postrašiť nijakými   poplašnými správami, verne zotrvalo pri cisárskych farbách,   pripravovalo sa usilovne k svojej obrane, a ak by sa nepriateľ   objavil pred bránami, neotvorilo mu, ale do posledného dychu ich   statočne a udatne obhajovalo.
    </tei:p>
    <tei:p>
     Mužná a odhodlaná reč pátra Bonaventúru v prvej chvíli síce trochu   zapôsobila, ale nemohla vyvolať obrat v zmýšľaní zhromaždených.
    </tei:p>
    <tei:p>
     A keď okolo polnoci vínom trochu rozpálení mestskí otcovia   trnavskí po jednom opúšťali byt mešťanostu Karáska, dohodli sa   napriek ohnivým protestom jeho magnificencie pátra Bonaventúru asi na   tomto:
    </tei:p>
    <tei:p>
     Mešťania trnavskí, aby zachránili mesto pred novou pohromou, pred   plienením a drancovaním, pred požiarmi a chorobami, sú odhodlaní   nebrániť sa nijakému násiliu, aby tým nepopudili hnev tých, ktorí sú   silnejší a majú moc v rukách. Ak teda cisárske vojsko pod hlavným   vedením generála Heistera nebude schopné zadržať ďalší víťazný postup   kniežacích vojsk a dopustí, aby sa dostali až k mestským bránam,   otvoria ich víťazom so všetkými poctami, aby si zabezpečili vysokú   priazeň jeho jasnosti Fraňa Rákócziho. V opačnom prípade, ak si   cisárske vojsko prikloní vojnové šťastie na svoju stranu a   insurgentské voje odrazí, zotrvá mesto Trnava i naďalej vo svojej   príkladnej vernosti k jeho veličenstvu najjasnejšiemu apoštolskému   panovníkovi…
    </tei:p>
    <tei:p>
     Tak znelo tajné a iste úprimne myslené uznesenie vážených   mestských otcov trnavských.
    </tei:p>
    <tei:p>
     Pri mestských hradbách na ceste do Suchej stála nízka začmudená,   ale dosť husto vyhľadávaná krčma Pri mestskej bráne. A boli to   menovite páni študenti, ktorí sem pod ochranou tmy s obzvláštnou   obľubou zavítali, lebo krčmár Nochel nielenže mal vo svojej pivnici   statočné červené suchánske, ale vedel aj mlčať. Okrem toho mal pre   pánov študentov nielen osobitnú izbu s oknami do záhradky, ale i   samostatný vchod do tejto extra izby, takže páni študenti mohli   chodiť k nemu bez strachu, že ich niekto uvidí a jeho magnificencii   prezradí.
    </tei:p>
    <tei:p>
     I teraz sedeli u Icíka za zastretými oknami. Ale pominuli sa už   časy, keď bola Nochelova extra izba samý spev a smiech. Mlčanlivo   sedeli páni študenti okolo veľkého dubového stola, ktorý verne slúžil   mnohým študentským generáciám, a mlčky upíjali zo svojich úctyhodných   kamenáčov dobré, ako krv červené suchánske vínko, čo im Nochelova   statná černooká dcéra Ráchel veľmi usilovne prinášala. Ešte i Ferko   Kokavec, najväčší šibal celej Trnavy, bol tichý, nuž muselo byť už   veľmi zle na svete.
    </tei:p>
    <tei:p>
     Áno, veľmi zle muselo byť, lebo či nezapadol k Nochelovi aj Ďurko   Jánošík, dosiaľ najvzornejší študent!
    </tei:p>
    <tei:p>
     Veru, veľký údiv zavládol v extra izbe, keď sa jej nízke dvere   rozleteli a v nich sa zjavila skoro do polovice zohnutá – ináč by ani   nevkročil cez ne – postava terchovského rodáka Ďurka Jánošíka.
    </tei:p>
    <tei:p>
     – Hľa, hľa, – zarozumoval Fero Kokavec, – i zázraky sa ešte   dejú.
    </tei:p>
    <tei:p>
     Ďurko Jánošík zamračene mávol rukou a prisadol si k stolu medzi   Ferka Kokavca a tučného Janka Líšku z Mošoviec.
    </tei:p>
    <tei:p>
     – Chcem vedieť, čo vy na to, – povedal, keď mu Ráchel postavila   kamenáč na stôl a srdnato si upil. Hej, veru, nepretiekla mu ešte   kvapka vína dolu hrdlom od tej pamätihodnej starhradskej hostiny. Nie   že by opovrhoval trochou toho vína, ale ešte vždy mu zneli v ušiach   pyšné, opovržlivé slová starhradskej kontesy, a od toho času zhorklo   v ňom všetko, nič ho už netešilo…
    </tei:p>
    <tei:p>
     Chvíľu bolo ticho, ale potom aspoň z tucta hrdiel zaburácalo:
    </tei:p>
    <tei:p>
     – Čo my na to? Svinstvo, darebáctvo, akého dosiaľ nebolo! Na naše   staré študentské práva sa nám opovažujú siahať! Do mundúra nás chcú   poobliekať! Nás, slobodných akademických občanov!
    </tei:p>
    <tei:p>
     Najväčšmi bol nahnevaný ináč vždy krotký Janko Líška. Čože? Mal by   sa zriecť čo i len na čas všetkej študentskej nádhery a ako obyčajný   vojak s tými prekliatymi labancami tiahnuť do poľa?
    </tei:p>
    <tei:p>
     Taký bol rozpajedený, že na dúšok vypil všetko víno a tresol   prázdnym kamenáčom o stôl.
    </tei:p>
    <tei:p>
     – Do pekla s generálom!
    </tei:p>
    <tei:p>
     Nato sa v extra izbe rozbúrilo ozajstné peklo.
    </tei:p>
    <tei:p>
     – Do čerta s jeho magnificenciou, čo nás labancom zapredala!
    </tei:p>
    <tei:p>
     Na veľký hluk pribehol celý zjašený sám starý Nochel, či mu vraj   idú páni študenti dom rozbúrať. A spoza širokého chrbta nakukovala do   extra izby i prestrašená Ráchel. Ach nie, nijaké búranie domu, to len   spurný cisársky generál so súhlasom jeho magnificencie pátra   Bonaventúru nariadil zaradiť celé študentstvo do cisárskeho vojska na   obranu mesta, i von z mesta proti kuruckému nepriateľovi.
    </tei:p>
    <tei:p>
     – Aký kurucký nepriateľ? – zahulákal zeman Nozdrovický z Drietomy.   – Vivat jeho jasnosť knieža Rákóczi!
    </tei:p>
    <tei:p>
     Starý Nochel sa len díval, ako vyskočili všetci zjašenci spoza   stola a jedným zborom zarevali:
    </tei:p>
    <tei:p>
     – Vivat Rákóczi!
    </tei:p>
    <tei:p>
     – Do pekla s cisárskymi! Dolu s pátrom Bonaventúrom!
    </tei:p>
    <tei:p>
     Ale to už krčmár utekal z extra izby, nasledovaný svojou Ráchel.   Ajvaj, tí blázni, celkom iste stratili rozum! Veď ak ich začuje   niekto z cisárskych donášačov, hneď za rána budú postavení k múru za   zradu cisárskej veci!
    </tei:p>
    <tei:p>
     V srdci sa však starý Nochel smial, veď aj on bol naklonený   kuruckému kniežaťu, ktoré prichádzalo utlačeným v ústrety s krásnymi   heslami ľudskosti…
    </tei:p>
    <tei:p>
     – A veru, vivat Rákóczi! – zahučal pre seba na najväčšie   prekvapenie svojej dcéry, utekal, akoby ho hnali, do pivnice –   postarať sa pánom študentom o pijatiku, o akej ešte neslýchali.
    </tei:p>
    <tei:p>
     I vo vážnom a málovravnom Ďurkovi Jánošíkovi sa pomaly rozpenila   krv. Hruď sa mu naplnila teplým, radostným pocitom; prišlo mu na um   všetko krásne a ušľachtilé, čo dosiaľ počul o veľkom povstalcovi,   ktorý je vraj rozhodnutý urobiť koniec poddanstvu a zaviesť medzi   ľudí rovnosť.
    </tei:p>
    <tei:p>
     – Vivat Rákóczi! – skríkol s toľkým nadšením, že sa mala zrútiť   povala.
    </tei:p>
    <tei:p>
     – Konečne aj náš Ďurko zmúdrel, – zavýskol Ferko Kokavec a   radostne potľapkal svojho suseda po mohutných pleciach.
    </tei:p>
    <tei:p>
     Ďurko Jánošík zvážnel.
    </tei:p>
    <tei:p>
     – Bratia moji, – riekol, – musíme držať s tými, čo chcú dobro, a   myslím, že jeho jasnosť pán knieža Rákóczi má na mysli veľké   dobro.
    </tei:p>
    <tei:p>
     – Tak je, – prisvedčili študenti jeden za druhým. Len Janko Líška,   pred chvíľou ešte rozgurážený a proticisársky naladený, sa nepokojne   hniezdil na svojom mieste. A teraz z neho vybúšilo:
    </tei:p>
    <tei:p>
     – Veď dobre, bratia drahí, ale vari len nemáte v úmysle zavesiť   štúdiá na klinec a ujsť ku kurucom…
    </tei:p>
    <tei:p>
     Kdežeby, tak ďaleko ich nadšenie nesiaha, držia s kurucmi iba   navzdory cisárskemu generálovi a čiernožltému Bonaventúrovi, lebo im   chcú násilím a proti akademickému právu nanútiť labanský mundúr. Ale   prihlásiť sa za vojakov k Rákóczimu, to zas nie, takými nadšencami   nie sú, to už len vtedy, keby nemali iné východisko…
    </tei:p>
    <tei:p>
     Janka Líšku to trochu upokojilo, len Ďurko Jánošík hútal nad   polovičatými úvahami svojich kamarátov. Ach, s akou radosťou by   zhodil v tomto momente zo seba sutanu, obliekol povstalecký mundúr a   šiel pomáhať kniežaťu. V najtajnejšom kútiku srdca sa mu síce ozýval   varovný hlas, ale on ho zavrátil a otvorene, chlapsky povedal   kamarátom svoju mienku.
    </tei:p>
    <tei:p>
     – Rákóczimu naše sympatie nepomôžu, on potrebuje vojakov a myslím,   že sme už natoľko chlapmi, aby sme vedeli s palošom rúče narábať.
    </tei:p>
    <tei:p>
     – Ach čo, – zavzdychol závistlivo Janko Líška, – tebe je ľahko, ty   si hrdina, ty si sa vojakom, nie kňazom narodil, ale čo ja s mojím   bruchom… – a smutne si pohladil okrúhle bruško, takže sa všetci   veselo rozosmiali.
    </tei:p>
    <tei:p>
     Len niekoľkí seminaristi zemianskeho pôvodu s Nozdrovickým na čele   nepustili z hlavy Ďurkove slová, veľmi sa im pozdávali. Akú radosť by   spravili kniežaťu Rákóczimu, keby sa im podarilo prepašovať rovno z   cisárskeho tábora niekoľko tuctov nadšených študentských búrlivákov s   mocnými ramenami a ešte takého obra, ako je Ďurko Jánošík. Z toho by   bol dobrý kurucký kapitán, hoci mu neprúdi v žilách modrá krv a jeho   otcom je obyčajný dedinský richtár.
    </tei:p>
    <tei:p>
     – Vivat Rákóczi, vivat, vivat!
    </tei:p>
    <tei:p>
     Janko Líška, ktorý už bol zase poriadne nachmelený, zašiel ešte   ďalej a zavolal:
    </tei:p>
    <tei:p>
     – Vivat Rákóczi, kráľ uhorský!
    </tei:p>
    <tei:p>
     I to sa zemanom veľmi páčilo a nestačili Jankovi pripíjať na   znamenitú myšlienku.
    </tei:p>
    <tei:p>
     – Veď prečo by sa nemohol stať uhorským kráľom? – mudroval nadšene   Nozdrovický. – Celkom iste bude jedného dňa kráľom, uvidíte!
    </tei:p>
    <tei:p>
     Nuž nech teda žije Rákóczi, kráľ uhorský! A keď bol krik   najbujarejší, rozleteli sa dvere záhradky, akoby sa o ne poltucta   chlapov oprelo…
    </tei:p>
    <tei:p>
     – Zrada! – zavrešťal niekto a všetci splašene povyskakovali,   hotoví na útek alebo i zúfalý zápas.
    </tei:p>
    <tei:p>
     Ale nie, nijakí cisárski, to len Miško Spevák stál vo dverách… ale   ako vyzeral! Šaty rozdriapané, tvár a ruky dokrvavené, ledva stál na   nohách, kolená sa mu podlamovali a nebyť Ďurka Jánošíka, ktorý v   okamihu priskočil a podoprel ho, bol by klesol azda i na zem.
    </tei:p>
    <tei:p>
     V izbe zavládlo hrobové ticho.
    </tei:p>
    <tei:p>
     – Pre Kristove rany, Miško, čo sa stalo? – skríkol konečne jeden   zo študentov.
    </tei:p>
    <tei:p>
     Ale doráňaný študent ešte nemal sily prehovoriť, dal sa bezvládne   dovliecť k stolu a tam ho museli z obidvoch strán podopierať, aby   nespadol z lavice. Až keď mu dali vypiť vína, zrak sa mu vyjasnil a   vrátil sa doňho život.
    </tei:p>
    <tei:p>
     – Amicenkovia, – povedal, utierajúc si krv z rozrazeného čela, –   už je to veru tak, že sa takrečeno ani na ulici ukázať nesmieme, ak   len nechceme, aby nás zobrali Auerstockovi vojaci…
    </tei:p>
    <tei:p>
     – Čože? – zvrešťali nazlostené študentské hlasy. – Prepadli ťa na   ulici? Odvliecť ťa chceli?
    </tei:p>
    <tei:p>
     – Veru odvliecť, amicenkovia, – prikývol Miško Spevák a   pokračoval:
    </tei:p>
    <tei:p>
     Bol som podvečer u dobrých známych na Zbožnej ulici. Keď sa   zotmelo, pomyslel som si, že by nebolo od veci zájsť na chvíľu k   Nochelovi za kamarátmi. No len čo som sa pustil smerom sem a zahol za   roh Zbožnej, vyrútili sa na mňa traja labanci, reku, aby som okamžite   išiel s nimi.
    </tei:p>
    <tei:p>
     „A to už ako,“ vravím, „ani mi len na um nezíde ísť s vami, čo by   som hľadal u vás?“
    </tei:p>
    <tei:p>
     „Len nijaké zbytočné reči a pakuj sa s nami, lebo bude zle.“
    </tei:p>
    <tei:p>
     To ma už dožralo.
    </tei:p>
    <tei:p>
     „Chumaji,“ kričím na nich. „Či nevidíte, s kým hovoríte?“
    </tei:p>
    <tei:p>
     Zasmiali sa, vraj veľmi dobre vedia, s kým hovoria. S chrapúnskym   študentom.
    </tei:p>
    <tei:p>
     Môžete si myslieť, amicenkovia, ako ma tá urážka dopálila.
    </tei:p>
    <tei:p>
     „Takto sa opovažujete vyjadrovať o slobodnom akademickom   občanovi?“ skríkol som. „Teraz už sám žiadam, aby ste ma predviedli   pred vašich oficierov, a postarám sa, aby každý z vás dostal   päťadvadsať na zadok.“
    </tei:p>
    <tei:p>
     Do tváre sa mi zaškerili, hnusníci. Nech vraj žalujem, veď práve   páni oficieri nakázali, aby išli lapať študentov po meste.
    </tei:p>
    <tei:p>
     „Oficieri vám nakázali?“ žasol som, neveriac vlastným ušiam.
    </tei:p>
    <tei:p>
     Vraj sama jeho excelencia pán generál Auerstock vydal taký   rozkaz.
    </tei:p>
    <tei:p>
     V tej chvíli som pochopil, že ten nešťastný Bonaventúra nás vydal   cisárskym a že sme sa stali voľnou korisťou prekliatych labancov. Tak   ma to rozčertilo, že som sa celou silou mykol, až sa tí traja do   blata natiahli, a potom rovno sem…
    </tei:p>
    <tei:p>
     Múdre to nebolo, – zahučal Nozdrovický, – o chvíľu ich máme na   krku.
    </tei:p>
    <tei:p>
     – Nič také, amicenkovia, – odvetil Miško, – veď som ešte   nedohovoril. Teda zamieril som sem, tí s krikom a nadávkami za mnou,   ale nedobehol som ďaleko, akoby boli zo zeme vyrástli, mal som na   krku nových troch labancov, a keď aj tí zablatení mamľasi dobehli,   bolo ich šesť na jedného. To vám bola komédia, ako sme sa tam v tme   zvŕtali. Vidíte, ako ma, prekliati, doriadili. A naraz vidím, že ja   som akosi bokom z klbka a tí šiesti sa navzájom mlátia. Chudáci,   splietli si to, mysleli, že mlátia mňa, a ja som sa im vedľa potme   rehotal. Keď som videl, že sú do seba poriadne zapletení, chytro nohy   na plecia a ani neviem, ako som sa v tej tme dostal sem.
    </tei:p>
    <tei:p>
     – Ale to znamená, – ozval sa Ďurko Jánošík, ktorý dosiaľ mlčky a   rozvážne upíjal zo svojho kamenáča, – že na nás striehnu za každým   rohom, a keď sa odtiaľto pohneme, budeme ich mať hneď na krku. Alebo   ktovie, či už nie sú na ceste sem, lebo veď dobre vedia, kde sa   schádzame…
    </tei:p>
    <tei:p>
     Mal pravdu, neboli už ani na chvíľku v bezpečí, podchvíľou sa   mohli rozletieť dvere a v nich sa objaviť ozbrojení labanci.
    </tei:p>
    <tei:p>
     Študenti už ani zrak od dvier neodvracali, takí boli chudáci   vydesení Ďurkovými slovami. Prirodzene, že tí labanskí darmožráči i   sem nakuknú, ako by nenakukli, veď celé mesto pozná Nochelovu veselú   extra izbu a všeobecne sa vie, akí hostia ju navštevujú.
    </tei:p>
    <tei:p>
     – Ja by som mal, amicenkovia, návrh, – ozval sa znovu Ďurko   Jánošík svojím rozvážnym, miernym spôsobom. – Isté je, že ak sem   neprídu, budú na nás za najbližším rohom striehnuť, veď vedia, že je   nás tu celá kopa. Auerstock sľúbil za každého zlapaného študenta päť   toliarov, bude im teda záležať na tom, aby nás ziapali čím viac.
    </tei:p>
    <tei:p>
     – To si myslím, – zavrčal dopálený Nozdrovický. Aj on mal nápad,   ale predbežne čakal, čo povie Ďurko Jánošík, možno bude jeho návrh   lepší, veď sa v ňom skrýva naozajstné vojačisko. Vojačisko? Mohol by   byť z neho dobrý kurucký kapitán a možno plukovník lepší od Očkaja.   Nevedno veru…
    </tei:p>
    <tei:p>
     – Bratia drahí, – snoval Ďurko Jánošík svoj plán ďalej, – veci sa   majú iste tak, že sme už zo všetkých strán obkľúčení, márne by sme   probovali cez záhradku pozdĺž mestských múrov, tam už tiež striehnu   na nás a na Auerstockove toliare. A tak nám nezostáva iné, ako   vyrútiť sa rovno na nich. Nebojte sa, na zbraň nesiahnu, to sa   neodvážia.
    </tei:p>
    <tei:p>
     Taká reč sa mi páči, – zvýskol bojachtivý Nozdrovický. – Hovorím,   vojakom si mal byť, a nie kňazom!
    </tei:p>
    <tei:p>
     Ale počujte, amicenkovia, – namietol bojazlivý Janko Líška, – má   to vôbec nejaký zmysel? Veď ak nás nepochytajú dnes v noci, pochytajú   nás tým ľahšie zajtra, vo dne, i keby sme sa čo najlepšie poskrývali.   Len čo Auerstockov hnev ešte väčšmi vznietime…
    </tei:p>
    <tei:p>
     Nadšenie znova trochu pohaslo. Ale Ďurko Jánošík bol inej   mienky:
    </tei:p>
    <tei:p>
     – Neverím, že by sa za bieleho dňa opovážili naháňať študenta po   trnavských uliciach, pobúrili by proti sebe celé mesto. Nie, toľko   rozumu ešte majú. A zajtra predpoludním vyšleme deputáciu k   mešťanovi, aby zakročil v náš prospech u Auerstocka, azda to bude mať   dajaký účinok.
    </tei:p>
    <tei:p>
     Asi o pol hodiny, keď už celá Trnava spala, odohrala sa v   blízkosti Nochelovej krčmy taká hlučná scéna, že v blízkosti bývajúci   trnavskí občania prebudení zo spánku spravodlivých pootvárali okná,   aby tým dolu rozhorčene vynadali, prípadne zavolali stráž. Keď však   videli mihať sa v ohromnom klbku zápasiacich tiel i labanskú   rovnošatu, rýchlo pozatvárali okná, lebo nie je dobré strkať nos do   vecí, s ktorými má do činenia vojsko.
    </tei:p>
    <tei:p>
     Študenti tušili dobre, labanci stáli na stráži okolo krčmy. Cesta   bola uzavretá každým smerom, čo sa dalo usúdiť podľa množstva   lampášov. Keď už boli na dvadsať-tridsať krokov, zaznel Ďurkov   povel:
    </tei:p>
    <tei:p>
     – Mládenci, nohy na plecia a rovno cez nich!
    </tei:p>
    <tei:p>
     Ak sa zo dvadsaťpäť svalnatých mladých tiel pustí do behu, je to   ako horská lavína. Tak nejako sa rútili na prekvapených labancov,   ktorí očakávali všetko, len nie útok. Veru i povážlivo zakolísali, i   keď ich bolo viac ako tých pomätencov v sutanách, ale potom sa predsa   len pochlapili, lebo veď i v takom mizernom labancovi je dáka mužská   dôstojnosť.
    </tei:p>
    <tei:p>
     – Len po hlave, aby neokrivel, – začal Nozdrovický pamätihodnú   nočnú ruvačku a už mal labanca pod kolenami. O chvíľu nebolo počuť   nič iné, len tupé údery päsťami, chrčanie a šťavnaté labanské i   študentské nadávky. Jedným slovom, mlelo sa to veselo pod oknami   udivených trnavských mešťanov.
    </tei:p>
    <tei:p>
     Najväčšia tlačenica bola okolo dlhého Ďurka Jánošíka, ktorý mal   ihneď i troch labancov na krku. A vedľa neho Janko Líška bojujúci ako   lev.
    </tei:p>
    <tei:p>
     Prvého z labancov odbavil Ďurko k úžasu ďalších dvoch veľmi   jednoducho, schytil ho pod pazuchy a prehodil ako kus dreva ponad   hlavy ostatných. Tí dvaja od úžasu ešte ani ústa nezatvorili, už sa   zosypali na nich študentove päste, a to s takým blahodarným účinkom,   že o chvíľu nebolo okolo Ďurka nepriateľa. Ba rozčertený Janko Líška   sa posťažoval:
    </tei:p>
    <tei:p>
     – Aspoň toho posledného si mi mal nechať.
    </tei:p>
    <tei:p>
     – Veď si ešte môžeš vybrať, – zasmial sa Ďurko veselo a ukázal na   klbko tiel za nimi.
    </tei:p>
    <tei:p>
     Pravdaže, nemalo zmyslu ísť k mešťanostovi Karáskovi s ponosou na   generála Auerstocka, to mali páni študenti hneď vedieť. Ako by sa aj   opatrný mešťanosta odvážil priečiť vôli drsného vojenského pána.
    </tei:p>
    <tei:p>
     Prijal piatich študentských vyslancov, medzi nimi i Ďurka   Jánošíka, len tak v pitvore, celý rozmrzený, že ani zavčas ráno nemá   pokoja. A keď mu Ďurko Jánošík ešte v mene urazeného študentstva   úctivo vyložil, čo sa od neho žiada!
    </tei:p>
    <tei:p>
     – To sa ma, priateľkovia, riekol prísne, – netýka, to je vec jeho   magnificencie pána rektora a jeho excelencie pána generála. Ak sa tí   dvaja medzi sebou dohodli, mešťanosta nemá k tomu čo dodať.
    </tei:p>
    <tei:p>
     – A my sme chceli, – opovážil sa namietnuť vodca deputácie, – aby   pán mešťanosta niekoľko dobrých slov prehovoriť ráčil za nás u jeho   excelencie. Predsa nemôžu slobodných akademických občanov nútiť do   niečoho.
    </tei:p>
    <tei:p>
     Márne.
    </tei:p>
    <tei:p>
     – To musíte ísť, priateľkovia, rovno k jeho excelencii, ja mám iné   starosti…
    </tei:p>
    <tei:p>
     – Tak nám treba, – hučal Nozdrovický, keď opúšťali s dlhými nosmi   mešťanostov dom, – nemali sme k nemu, chlapovi lišiackemu, chodiť.   Ale ja viem, čo spravím, počkajte, zbabelé trnavské papuče…
    </tei:p>
    <tei:p>
     To vedel i Ďurko Jánošík, keď sa zamyslený uberal domov. Ale tam   ho čakalo poriadne prekvapenie.
    </tei:p>
    <tei:p>
     Usmiaty a rozžiarený Janko Líška a rovnako usmiata neznáma mladá   deva. Drobná, guľatá, s červenými líčkami a jasnomodrými očami, z   ktorých prebleskovalo toľko šibalstva, že sa i Ďurko usmial.
    </tei:p>
    <tei:p>
     – Ďurko, – ponáhľal sa Janko Líška s uvítaním, – predstavujem ti   Haničku Malinovú, moju susedku z Mošoviec, najmilšiu priateľku, – a   pritom sa naširoko usmieval na buclatú, peknú Mošovčanku, že jeho   sladké tajomstvo by bol i slepý uhádol. – Hanička, toto je zasa môj   najmilší amicenko Ďurko Jánošík, o ktorom som ti toľko rozprával.   Všimni si ho dobre, je to nebezpečný mládenec pre ženské srdcia, hoci   sa chystá za kňaza.
    </tei:p>
    <tei:p>
     – Ty sa ani nespýtaš, ako sme pochodili u mešťanostu? – ozval sa   Ďurko Jánošík, keď sa všetci traja pekne pousádzali okolo stola.
    </tei:p>
    <tei:p>
     – Vieš, – odvetil Janko Líška s rukami na guľatom brušku spokojne   skríženými, – mne je to všetko jedno, ja podľa teba, kam ty, tam ja,   veď už len raz musia nastať pokojnejšie časy.
    </tei:p>
    <tei:p>
     – Máš pravdu, Janko, – odvetil Ďurko Jánošík po chvíli zamyslene,   – na večné veky to takto nemôže ostať. Lenže dovtedy…
    </tei:p>
    <tei:p>
     Nedopovedal, prikročil k oknu a roztržito hľadel na sivé trnavské   strechy, ktoré sa pod ním rozprestierali. Potom sa otočil a skúmavo   sa zahľadel na spokojného Janka:
    </tei:p>
    <tei:p>
     – Lenže dovtedy nemožno vyčkávať so skríženými rukami.
    </tei:p>
    <tei:p>
     – Čo teda spravíme? – spýtal sa Janko Líška netrpezlivo. – Tu   predsa nemôžeme ostať ani deň, čoskoro nás budú labanci lapať nielen   po nociach, ale i vo dne a po kvartieľoch.
    </tei:p>
    <tei:p>
     – Pôjdeme k Rákóczimu, – odvetil Ďurko Jánošík a pokojne sa pozrel   obom do očí.
    </tei:p>
    <tei:p>
     – K Rákóczimu? – žasol prekvapený Janko Líška. – A čo tam?
    </tei:p>
    <tei:p>
     – Držať s ním proti labancom.
    </tei:p>
    <tei:p>
     – Bojovať?
    </tei:p>
    <tei:p>
     – Áno, keď treba, bojovať.
    </tei:p>
    <tei:p>
     – A to hovoríš ty, ktorý sa chystáš za kňaza?
    </tei:p>
    <tei:p>
     Črty Ďurkovej tváre stuhli.
    </tei:p>
    <tei:p>
     – Bojovať za dobrú vec nie je hriechom ani pre budúceho kňaza.
    </tei:p>
    <tei:p>
     – Ale predsa len…
    </tei:p>
    <tei:p>
     – Pozri, Janko, ty sa zas chystáš za právnika. Dobrému právnikovi   sa patrí bojovať za dobrú vec a Rákócziho vec je dobrá a   spravodlivá.
    </tei:p>
    <tei:p>
     Janko Líška sa poškrabal za uchom.
    </tei:p>
    <tei:p>
     – Veď dobre, dobre, ale študentom vari nesvedčí bojovať, tí by sa   mali knihy držať…
    </tei:p>
    <tei:p>
     – Tak sa teda len drž, amicenko, – odvetil chladno Ďurko Jánošík,   – a spokojne čakaj, až ťa labanci zoberú a do labanskej uniformy   strčia.
    </tei:p>
    <tei:p>
     Na Jankovo veľké prekvapenie sa do veci zastarela i pekná   Mošovčanka:
    </tei:p>
    <tei:p>
     – Janko, – povedala mu úprimne do očí, – tvoj priateľ má pravdu,   iné ti naozaj nepozostáva, než vydať sa s ním do kuruckého   tábora.
    </tei:p>
    <tei:p>
     – Myslíš? – zakoktal Janko Líška celý nešťastný, že sa jeho   Hanička proti nemu spriahla.
    </tei:p>
    <tei:p>
     – Nemyslím, som o tom presvedčená, – odpovedala Hanička. – Lebo   tam budeš oveľa bezpečnejší, ako keby si sa po krajine skrýval a   potĺkal.
    </tei:p>
    <tei:p>
     – Múdra reč, – chválil Ďurko Jánošík. – Z vás by mohol byť,   Hanička, šikovný fiškál.
    </tei:p>
    <tei:p>
     Až teraz mu prišlo na um opýtať sa, ako sa dostala z Mošoviec do   Trnavy, keď medzi Beckovom a Novým Mestom možno zúria boje a hradské   sú neisté, najmä pre osamelú ženu. Čo ju prinútilo odvážiť sa na takú   dlhú a nebezpečnú cestu?
    </tei:p>
    <tei:p>
     Hanička Malinovie zrazu zvážnela a zvedavo sa mu zadívala do   očí.
    </tei:p>
    <tei:p>
     – Ale ja som u vás i pre niečo iné, nielen pre Janka, – riekla   pomaly a hanblivo sklopila oči.
    </tei:p>
    <tei:p>
     – Mám vám odovzdať pozdrav…
    </tei:p>
    <tei:p>
     Ďurko Jánošík zbledol.
    </tei:p>
    <tei:p>
     – Pozdrav? – zvolal vzrušene. – Pozdrav pre mňa? – šepol v   nesmiernom vzrušení.
    </tei:p>
    <tei:p>
     – Áno, pozdrav, a ešte aj toto, – riekla tichým hlasom Hanička a   vytiahla z koženej tašky dvoma veľkými pečaťami zalepený list.
    </tei:p>
    <tei:p>
     Pevný chlap bol Ďurko Jánošík, ale prsty sa mu triasli, keď   prevzal od Haničky červenými pečaťami vystrojené posolstvo mladej   mošovskej barónky.
    </tei:p>
    <tei:p>
     – Len si to nerušene prečítajte, pán Jánošík, nebudeme vás mýliť,   – dodala ešte Hanička Malinovie a chcela vstať, ale Ďurko zastretým   hlasom požiadal, aby ostali, a zašomral: „Odpusťte, o chvíľočku sa   vrátim,“ a vyrútil sa do opustenej záhradky za domom.
    </tei:p>
    <tei:p>
     <tei:emph>
      Milý pán študiózus,
     </tei:emph>
     písala jej milosť Zuzanka   Révayová študentovi Ďurkovi Jánošíkovi.
     <tei:emph>
      Budete iste veľmi   prekvapený mojím listom a veru sa ani nesvedčí, aby vydatá žena   písala slobodnému mladému človekovi, ktorý sa má úzkostlivo vyhýbal   všetkým svetským pokušeniam.
     </tei:emph>
    </tei:p>
    <tei:p>
     <tei:emph>
      Ale ja Vás neprichádzam pokúšať, milý pán študiózus, len   niekoľko slov mi prichodí napísať, verím, že tým nenapácham nič zlé a   nečestné. Tak to teda prijímajte a všetky neprípustné myšlienky o mne   vyplašte zo svojho srdca. A prosím, aby ste zo srdca vyplašili i   ozvenu niekoľkých zlých, urážlivých slov, s ktorými som sa s Vami tak   nepekne rozlúčila.
     </tei:emph>
    </tei:p>
    <tei:p>
     <tei:emph>
      Aby som však nezabudla na hlavné. Oznamujem Vám, že manžel   môj, jeho milosť pán barón, odišiel s niekoľkými ozbrojenými ľuďmi   smerom na Trenčín do tábora pána kniežaťa Rákócziho, aby mu pomohol a   ubezpečil ho o svojej oddanosti. Tá oddanosť však skôr plynie z toho,   že za svoje zásluhy očakáva od pána Rákócziho povýšenie do stavu   grófskeho, akonáhle prevezme knieža vládu nad celou krajinou do   svojich rúk a dá sa korunovať za kráľa.
     </tei:emph>
    </tei:p>
    <tei:p>
     <tei:emph>
      Prv než môj manžel prekročil prah kaštieľa, aby bol pánu   Rákóczimu stále na očiach, červený od hnevu ráčil sa rozkričať na   mňa, že onedlho bude po boku jeho jasnosti pána kniežaťa v pokorenej   Trnave a postará sa, aby niekto ihneď na prvom strome odvisol.   Pretože poznám jeho čierne myšlienky a viem, že je naozaj schopný   všetky svoje hrozby dôsledne splniť, pokladám za svoju svätú   povinnosť vystríhať Vás pred svojím manželom. Jeho vplyv je dosť   veľký, aby dosiahol u kniežaťa čokoľvek. Hľaďte si teda usporiadať   veci tak, aby ste v čase, keď sa kniežaťu podarí dobyť mesto a   víťazne doň vtiahnuť, v Trnave neboli. Lebo v Rákócziho sprievode   bude Šimon Révay.
     </tei:emph>
    </tei:p>
    <tei:p>
     <tei:emph>
      Nuž v mene toho, čo viete a čo som Vám prezradila, nalieham   na Vás, aby ste Trnavu opustili a ukryli sa do bezpečia, kým nebude   koniec tejto nešťastnej vojne.
     </tei:emph>
    </tei:p>
    <tei:p>
     <tei:emph>
      Mojou posolkyňou je Hanička Malinová, dcéra statočného   mošovského kušniera, veľmi milá a dôveryhodná, moja jediná priateľka   a potešovateľka v nešťastí.
     </tei:emph>
    </tei:p>
    <tei:p>
     <tei:emph>
      Boh Vás opatruj a poslúchnite ma!
     </tei:emph>
    </tei:p>
    <tei:p>
     <tei:emph>
      Zuzana Révayová.
     </tei:emph>
    </tei:p>
    <tei:p>
     Neprešli ani tri hodiny a z Nochelovej krčmy sa do daždivého   predvečera vykradli dve čudné postavy v sedliackych háboch. Jedna   tučná a krátka, druhá zasa o dobré dve hlavy vyššia* mocná. Skrátka:   Janko Líška a Ďurko Jánošík. Odkiaľ vzali háby? Pravdaže od Nochela,   ten mal poruke všetko pre pánov študentov i modré z neba by bol   zaobstaral, celý bol preč od radosti, že mohol nenávideným   Auerstockovým ľuďom nasypať trochu soli do očí.
    </tei:p>
    <tei:p>
     Lialo sa ako z krhly.
    </tei:p>
    <tei:p>
     „To je dobre,“ pomyslel si Ďurko Jánošík a spokojne sa poobzeral,   lebo ulica bola ako po vymretí.
    </tei:p>
    <tei:p>
     – Dobre… – – hundral Janko, – ale čo v bráne, tam je ich habadej.   Uvidíš, že nás zdrapia a do chládku posadia…
    </tei:p>
    <tei:p>
     – A či máme na čele napísané, že sme študenti?
    </tei:p>
    <tei:p>
     – To nie, ale mňa veru iste každý z nich pozná, veď všetci chodia   k Nochelovi.
    </tei:p>
    <tei:p>
     – Nemal si tam toľko vysedávať, – odsekol mu Ďurko. Teraz aspoň   vidíš, kam také veci jedného dňa povedú.
    </tei:p>
    <tei:p>
     – Prosím ťa, amicenko, nenadávaj, veď vidíš, ako mi je ľúto…
    </tei:p>
    <tei:p>
     – Aspoň si obkrúť tvár, akoby ťa zuby boleli, radil mu Ďurko   Jánošík, trochu znepokojený Jankovou poznámkou.
    </tei:p>
    <tei:p>
     Janko spravil, ako mu poradili, ale ešte mal oprávnené   námietky.
    </tei:p>
    <tei:p>
     – Veď hej, amicenko, ale mňa ani nie tak podľa tváre, ako skôr   podľa vzrastu a brušká poznajú, čert aby vzal oboje…
    </tei:p>
    <tei:p>
     Ešte niekoľko krokov, a bránu mali pred sebou. Chvalabohu, ešte   nebola zavretá, ani mostík cez vodnú hrádzu nebol vytiahnutý, hoci sa   už stmievalo, ale labancov v bráne ani smetí, akoby sa každú chvíľu   mali pred mestskými múrmi objaviť pekelní kuruci.
    </tei:p>
    <tei:p>
     Keď Janko Líška zazrel to množstvo labancov, zbledol a zachvel   sa.
    </tei:p>
    <tei:p>
     – Už je po nás, amicenko, – zvolal, – cez tých sa nedostaneme, i   keby sme krídla mali.
    </tei:p>
    <tei:p>
     – Čuš a nepúšťaj už teraz srdce do nohavíc, – zahriakol ho Ďurko,   odhodlaný dostať sa cez bránu za každú cenu.
    </tei:p>
    <tei:p>
     – Ježišmária, – počul znova zastonať Janka, – už je po nás! Vidím   tam feldvébla Šestáka, čo tiež chodieva k Nochelovi na víno a s   ktorým som si neraz priťukol, hoci sú mi labanci z celej duše   protivní…
    </tei:p>
    <tei:p>
     – Tak sa rob hluchým a nemým, ja budem hovoriť za oboch, keby bolo   treba. A sprav sa i hlúpym, to ti pôjde najľahšie… – mienil žartovne,   aby dodal Jankovmu klesajúcemu duchu trochu odvahy. A podľa všetkého   ju tento ešte aj mal, lebo Ďurko sotva stačil uskočiť pred úderom,   ktorý mu chcel uštedriť za poslednú poznámku.
    </tei:p>
    <tei:p>
     – Vidíš, to je dobre, Janíčko, len hlavu nestratiť a čušať, –   posmeľoval svojho tučného priateľa a rezko, nebojácne vykročili   labancom v ústrety.
    </tei:p>
    <tei:p>
     A tí sa už aj ozvali. Podľa zvučného hlasu súdiac, bol to asi   veliteľ.
    </tei:p>
    <tei:p>
     – A vy dvaja sedliacki mamľasi, čo sa bijete na ulici ako sopľavé   decká, nehanbíte sa?
    </tei:p>
    <tei:p>
     To už stáli skrúšene pred veliteľom stráže, nízkym, tučným   poručíkom, ktorý si s hrozivým gestom vykrúcal ohromné ryšavé fúziská   a strašne sa na nich mračil.
    </tei:p>
    <tei:p>
     – Ach, veľkomožný pán oficier, – vykrúcal sa Ďurko, – to ja mám   takého brata. Chudák nemá to v hlave všetko pokope, často naňho prídu   detské vrtochy a potom ho nedajbože priviesť k rozumu…
    </tei:p>
    <tei:p>
     – Veď aj vyzerá hlúpy, vidieť to na ňom na sto krokov, – uznával   poručík a sústrastne si premeriaval okrúhlu postavičku Mošovčana,   ktorý by ho bol v tejto chvíli najradšej parádne tresol, tak ho   poručíkova poznámka nazlostila.
    </tei:p>
    <tei:p>
     – Áno, vaša milosť, – radostne potvrdzoval Ďurko a zlomyseľne   hodil okom po Jankovi, ktorý mal puknúť od bezmocnej zlosti, – taký   je chudáčisko už od narodenia, však len máme doma s ním trápenia… A   okrem toho je hluchý a nemý…
    </tei:p>
    <tei:p>
     Labanci sa rozrehotali. Iba jeden z labancov sa nesmial, ale   vyvaľoval oči na Janka Líšku. Náramne známy sa mu zdal ten brucháč,   bol by prisahal, že sa s ním niekde rozprával a že vtedy nemal na   sebe sedliacke háby.
    </tei:p>
    <tei:p>
     – Ježišmária, – vyľakal sa Janko, – tam je starý korheľ Šesták!   Vedel som, že ma spozná… už je všetkému koniec…
    </tei:p>
    <tei:p>
     V úzkosti hľadel feldvéblovi Šestákoví rovno do očí, že tento   zakolísal vo svojom podozrievaní. Na Jankovo nesmierne uľahčenie   opovržlivo mávol rukou, a už sa o dedinského idiota väčšmi   nestaral.
    </tei:p>
    <tei:p>
     O to väčšmi sa však starali tí druhí o Ďurka Jánošíka. Chválili   jeho svalnatú postavu, ktorá v priliehavom sedliackom kroji vynikala,   ohmatávali mu stehná, hruď i plecia a plieskali ho po chrbte ako koňa   na jarmoku.
    </tei:p>
    <tei:p>
     Hej, to by bol vojak, – mľaskali jazykmi, nie ako jeho tučný   brat.
    </tei:p>
    <tei:p>
     – Veru hanba, že taký chlap nie je medzi nami, poznamenal jeden z   nich a ostatní horlivo prikývli:
    </tei:p>
    <tei:p>
     – Veru, patril by medzi nás, i keď je to len hlúpe   sedliačisko.
    </tei:p>
    <tei:p>
     „Počkajte, arcilotri,“ zúril v duchu Ďurko Jánošík, „dám vám ja   jedného dňa hlúpeho sedliačiska…“ Navonok však skrúšene a ponížene, s   obnaženou hlavou stál pred veliteľom a netrpezlivo čakal na znamenie,   že môžu ísť ďalej.
    </tei:p>
    <tei:p>
     – A čo, – ozval sa veliteľ stráže, – naozaj by si nemal chuti   medzi nás? Dobre by sa ti vodilo, všetkého by si mal hojnosť,   dievčence by za tebou štvornožky liezli, i kariéru by si spravil.
    </tei:p>
    <tei:p>
     Ach, vaša milosť, – odvetil mu plačlivým hlasom Ďurko, čo bolo   náramne smiešne pri jeho mužnom zjave, – však ja by som nedbal byť   vojakom, ale mám doma na smrť chorého otca a som jediným synom, veď   tento tu sa neráta za človeka, kto by potom viedol gazdovstvo…
    </tei:p>
    <tei:p>
     Veliteľ mrzuto mávol rukou. Naozaj nerád prepúšťal takého   znamenitého chlapa, aj by ho prosto zbalil a do labanskej uniformy   navliekol, keby nebolo prísneho rozkazu opatrne zaobchádzať so   sedliakmi, aby sa ešte húfnejšie nepridávali k povstalcom. A potom   ktovie, či ho neuvidí proti sebe stáť v povstaleckej rovnošate.   Ktorýsi z jeho podriadených nahlas tiež vyjadril tieto obavy.
    </tei:p>
    <tei:p>
     – Ja by som, pán poručík, takej sedliackej hávedi neveril. Sú to   prefíkaní darebáci, všetci ťahajú za jeden povraz, držia s tým psom   Rákóczim, očakávajú od neho spasenie a myslia si, že im pod ním bude   lepšie.
    </tei:p>
    <tei:p>
     Ďurko Jánošík sa uprene pozrel na hovoriaceho. V jeho hlase bolo   niečo, čo upútalo pozornosť, a ani slová nezneli celkom prázdno.   Chlap bol územčistý, plecnatý, počernej tváre a jastrabieho krutého   pohľadu.
    </tei:p>
    <tei:p>
     Berte sa teda kade ľahšie, hlúpi sedliaci, – zamrmlal nahnevane   poručík a ukázal obom rozradosteným priateľom chrbát. Ďurko sa chrbtu   i tri razy ponížene uklonil, čo vzbudilo medzi labancami nový rehot,   potom poprial šťastnú dobrú noc celej stráži a bral sa von, ťahajúc   za sebou priateľa Janka, ktorý ledva čakal, keď bude môcť Ďurkovi   povedať svoju mienku o tom vrodenom idiotstve. Zabudol však, že je   okrem idiotstva i hluchý a nemý, a ešte neboli z dohľadu stráže, keď   sa na priateľa Ďurka osopil:
    </tei:p>
    <tei:p>
     – Ktože je idiotom od narodenia? Kto má hlúpu tvár? Počkaj, ty   figliar…
    </tei:p>
    <tei:p>
     Ďurko Jánošík zamrel od laku. Prekristapána, ešte len to chýba,   aby počuli nemého hovoriť! Vrátil mu štuchanec dvojnásobne a zahučal   mu do ucha:
    </tei:p>
    <tei:p>
     – Ty blázon, oboch nás prezradíš svojím papuľovaním. Či nevieš, že   si nemý?
    </tei:p>
    <tei:p>
     Chytil zarazeného Mošovčana za rukáv a ťahal ho rýchlo za sebou čo   najďalej od brány. Ale bolo neskoro… Za nimi sa strhol krik, počuli   feldvébla, ako zavrešťal na poplach:
    </tei:p>
    <tei:p>
     – Doparoma, veď sú to študenti, toho tučného poznám od Nochela,   dosť som sa s ním nachlastal. Za ním!
    </tei:p>
    <tei:p>
     Oboch priateľov nebolo treba pobádať. Uháňali s vetrom opreteky.   Ešte šťastie, že sa rozprestrela dobrotivá tma. Hodnú chvíľu bežali,   až zaznel pokojný, povzbudivý hlas zázračného Terchovčana:
    </tei:p>
    <tei:p>
     – A teraz napravo, rovno do polí, tam nás nebudú hľadať, poženú sa   rovno po hradskej a boh dá, že sa po Suchú ani nezastavia.
    </tei:p>
    <tei:p>
     Dva skoky ponad priekopu a pohltili ich šíre nedohľadné strniská,   ktorými možno blúdiť hodiny bez toho, aby človek natrafil na ľudský   príbytok.
    </tei:p>
    <tei:p>
     – Ach, veď už bolo na čase! – zafučal zničený Janko Líška,   ukazujúc k hradskej, odkiaľ sa ozýval dupot mnohých nôh a zúrivé   hrešenie vojakov.
    </tei:p>
    <tei:p>
     – Veru, veľa nechýbalo, – prikývol veselo Ďurko Jánošík, utrúc si   rukávom pot z čela. Po chvíľke hluk prenasledovateľov utíchol a   naokolo zavládlo nádherné jesenné ticho, prerušované len búrlivým   tlkotom dvoch mladých sŕdc.
    </tei:p>
    <tei:p>
     – Už je dobre, amicenko, – uľavil si po dlhom mlčaní Janko Líška,   akoby unikol prinajmenšom šibenici. – A kam teraz?
    </tei:p>
    <tei:p>
     – Rovno za nosom, amicenko, rovno za nosom, – odvetil vážne Ďurko   Jánošík a vykročil dlhým krokom v ústrety neznámym   dobrodružstvám.
    </tei:p>
   </tei:div>
   <tei:div type="chapter">
    <tei:head>
     III. KAPITOLA
    </tei:head>
    <tei:head>
     Zbojníckym kapitánom proti vlastnej vôli
    </tei:head>
    <tei:p>
     Lejak sa zmenil na tichý, hustý dáždik, a keď noční pútnici došli   na kraj veľkého strniska, zaborili sa po členky do mäkkej žírnej   pôdy.
    </tei:p>
    <tei:p>
     – V pekle by nemohlo byť horšie, mrmlal Janko Líška nahnevane, keď   sa čoraz dôkladnejšie lepil k mastnej trnavskej hrude. A kde vlastne   sme?
    </tei:p>
    <tei:p>
     Kým mu Ďurko Jánošík odpovedal, už sedel po pás v studenej   vode.
    </tei:p>
    <tei:p>
     Ježišmária, topím sa, – skríkol Janko a zúfalo šermoval   rukami.
    </tei:p>
    <tei:p>
     – Nič si z toho nerob, amicenko, – ozval sa z tmy Ďurkov posmešne   pokojný hlas, – to je len trochu vodičky v priekope. Vyskoč a hneď   sme na hradskej.
    </tei:p>
    <tei:p>
     A keď už stáli obaja na druhej strane priekopy, na blatistej   hradskej, zakymácalo sa v diaľke žltkavé svetielko, z ktorého o   chvíľu vyrástol obyčajný dedinský lampáš. Za ním sa objavili obrysy   osamelého pocestného.
    </tei:p>
    <tei:p>
     Musel to byť srdnatý pocestný, keď sa nezľakol dvoch zablatených   postáv, ktoré sa pred ním náhle vynorili z tmy a zastavili mu cestu.   Zblízka si posvietil na ne lampášom a trpezlivo čakal, čo chcú.
    </tei:p>
    <tei:p>
     Nemusel dlho čakať. Ten dlhý, plecnatý pristúpil k nemu:
    </tei:p>
    <tei:p>
     – Kde sme to, strýko?
    </tei:p>
    <tei:p>
     – V Čertovej doline, odvetil pokojne a bral sa i s lampášom   ďalej.
    </tei:p>
    <tei:p>
     Počul si? – riekol po chvíľke Janko Líška chvejúcim sa hlasom, keď   lampáš zmizol, – vraj v Čertovej doline…
    </tei:p>
    <tei:p>
     – To už teda nemáme ďaleko do Bogdanoviec, – mienil radostne Ďurko   Jánošík, ktorým nepohlo ani to strašidelné meno…
    </tei:p>
    <tei:p>
     Do Bogdanoviec? – čudoval sa Janko Líška. Ako to vieš?
    </tei:p>
    <tei:p>
     – Nuž, Janíčko môj, odpovedal Ďurko s úsmevom, – to máš tak. Kým   si ty pri pohári vína v krčme vysedával a čiernookej Ráchel dvoril   (počkaj, vyzradím to Haničke, ak sa nebudeš slušne správať), ja som   chodil s knižkou v ruke po okolí Trnavy a všetkého navôkol som si   všímal. Tak som sa dozvedel, že Čertova dolina leží práve na ceste do   Bogdanoviec a z Bogdanoviec sa dostaneme ešte pred svitaním do Nadáša   a odtiaľ máme už len na skok do hôr. Tam už budeme v úplnom bezpečí,   ani čert nás nespozná.
    </tei:p>
    <tei:p>
     Janko Líška nechápal:
    </tei:p>
    <tei:p>
     – No dobre, – krútil hlavou, – ale veď si vravel, že ideme do   Beckova k pánu Rákóczimu, a Beckov, ako viem, leží celkom iným   smerom. Cez tie hory by sme sa dostali iba ak na Moravu, a čo   tam?
    </tei:p>
    <tei:p>
     – To by nám chýbalo, aby sme šli Považím rovno na Beckov, veď by   sme utekali labancom do náručia! Nie, amicenko, musíme na vec   šikovne. Musíme ísť horami dookola a len niekde povyše Nového Mesta   sa môžeme ukázať znovu na svetlo božie, tam už natrafíme na Rákócziho   ľudí.
    </tei:p>
    <tei:p>
     Ale ešte pred Bogdanovcami im bolo súdené zažiť ďalšiu   príhodu.
    </tei:p>
    <tei:p>
     Neprešli ani sto krokov po mizernej hradskej, na ktorej bolo blata   ako na trnavských poliach, keď sa im od chrbta ozval rachot kolies na   kameňoch. Otočili sa a uvideli kolísavé svetlo, ktoré sa blížilo, až   zastalo celkom pri nich. Panský kočiar a v ňom mladý šľachtický   párik, pritúlený k sebe.
    </tei:p>
    <tei:p>
     Kočiš ustrašene pritiahol opraty, keď sa pred ním vynorili, akoby   rovno zo zeme vyrástli, dve čudné, po krk zablatené figúry. I mladá   dáma zjajkla od strachu a ešte väčšmi sa pritúlila k svojmu   sprievodcovi.
    </tei:p>
    <tei:p>
     Ten bol srdnatejší. Pyšná aristokratická tvár sa mu hnevlivo   stiahla a osopil sa na amicenkov:
    </tei:p>
    <tei:p>
     – Čo tu postávate ako tuláci? Alebo ste naozaj tuláci? V tom   prípade…
    </tei:p>
    <tei:p>
     Nedokončil a hrozivo siahol po ťažkej, striebrom vykladanej   palici. Ale nebolo treba. Z očí Ďurka Jánošíka síce vyšľahol blesk,   hneď si však spomenul na svoj zovňajšok a len sa veselo zasmial.
    </tei:p>
    <tei:p>
     – Ach nie, pán môj, nie sme tuláci, to len tak vyzeráme.
    </tei:p>
    <tei:p>
     Veselý smiech mladého obra síce trochu vyhladil hnevlivé vrásky na   šľachticovej tvári, ale nevyhasil všetko podozrenie.
    </tei:p>
    <tei:p>
     – Tak čo ste? – vypočúval ďalej a ešte vždy zvieral palicu.   Opatrnosť nikdy nezaškodí. – Možno patríte k Auerstockovej bande a   chodíte preoblečení verbovať po dedinách do cisárskeho vojska.
    </tei:p>
    <tei:p>
     Srdcia amicenkov radostne zaplesali. Veď majú do činenia s verným   stúpencom kniežaťa Rákócziho!
    </tei:p>
    <tei:p>
     – Ach, pán môj drahý, akíže preoblečení labanci. Chudáci sme, na   úteku z Trnavy, kde nás chceli násilím zaradiť do cisárskeho   vojska.
    </tei:p>
    <tei:p>
     To bolo niečo pre uši grófa Czobora, ktorý sa ledva vedel dočkať   príchodu vzbúreneckého kniežaťa. Keď už aj študentov lapajú a do   labanskej uniformy obliekajú, musí to s cisárskymi naozaj zle   vyzerať.
    </tei:p>
    <tei:p>
     – Tak teda ste študenti? – zasmial sa už aj on. – Človek by to ani   nezistil, tak neštudentsky vyzeráte v tých zablatených sedliackych   handrách. A kam vlastne tiahnete?
    </tei:p>
    <tei:p>
     – Do beckovského tábora jeho jasnosti pána kniežaťa Rákócziho, –   odvetil Ďurko Jánošík.
    </tei:p>
    <tei:p>
     – Ale veď tam študentov nepotrebujú.
    </tei:p>
    <tei:p>
     – Ideme tam nie ako študenti, chceme bojovať proti cisárskym.
    </tei:p>
    <tei:p>
     Czoborovi sa taká odpoveď zapáčila a spokojne sa usmial na   dámu:
    </tei:p>
    <tei:p>
     – Počula si, Amálka, idú bojovať proti labancom. To je veru od   nich pekné, bodaj by boli všetci študenti takí.
    </tei:p>
    <tei:p>
     – A veď aj sú, – potvrdil Ďurko Jánošík. – Takmer do jedného   nenávidíme labanské panstvo a sme hotoví do poslednej kvapky krvi   bojovať za vec jeho jasnosti pána kniežaťa, lebo je i našou   vecou.
    </tei:p>
    <tei:p>
     Po tejto odpovedi sa Czobor zadíval na študenta, akoby celkom   nerozumel. Potom ich pozval do kočiara, vraj ich zavezie, pokiaľ   chcú.
    </tei:p>
    <tei:p>
     – A prosím vás, páni študiózovia, ako sa vlastne chcete dostať do   Beckova, veď táto cesta vedie na Bielu horu a odtiaľ do Senice i na   Myjavu.
    </tei:p>
    <tei:p>
     Museli mu to vysvetliť a to sa grófovi ešte väčšmi pozdávalo.   Vidieť, že majú rozum v hrsti.
    </tei:p>
    <tei:p>
     – Len si dajte pozor, aby ste na Bielej hore nenaďabili na   zbojníkov, čo patria k Hrajnohovej bande.
    </tei:p>
    <tei:p>
     Hrajnoha? zamyslene si zamrmlal Ďurko Jánošík. To meno poznal. O   chýrnom zbojníckom vodcovi sa veľa povrávalo medzi ľudom i v panských   kaštieľoch, aký je divý a odvážny. Pandúrom sa dosiaľ ešte ani raz   nepodarilo dostať ho i s jeho bandou za mreže.
    </tei:p>
    <tei:p>
     Ublížiť by vám mohli, – vravel starostlivo Czobor, – sú ako divá   zver, trochu ľudského citu nemajú v sebe.
    </tei:p>
    <tei:p>
     Na to chcel Ďurko Jánošík už-už odpovedať, že pozná ľudí, ktorí   tiež nemajú ľudské srdce, a nie sú zbojníkmi, ale veľkými pánmi tohto   sveta. Ale rozmyslel si to.
    </tei:p>
    <tei:p>
     Panský kočiar vrachotil do Bogdanoviec, ale tu ani človiečika,   dedina spala tvrdým zroboteným spánkom, aby sa nad ránom znova   prebudila do sivej skutočnosti. Ani si nevšimla, že ňou prechádza   vlastný zemepán, a keby bola o tom i vedela, sotva by bol niekto   vystrčil nos z dverí na uvítanie.
    </tei:p>
    <tei:p>
     Za dedinou sa znovu rozprúdil rozhovor medzi Czoborom a jeho   zablatenými hosťami, ktorí sa až cestou dozvedeli, komu majú ďakovať   za priateľské zvezenie. Bola to česť, ale Ďurka Jánošíka vôbec   nevzrušila, taký bol, podľa Janka Líšku, čudák. Gróf sa náhlil domov,   do jeho pohostinstva, zavezie ich až na koniec dediny, odkiaľ je k   Bielej hore len kúsok. A tam už budú v úplnom bezpečí, ak len nie   lotor Hrajnoha i so svojimi bezbožnými kompánmi… Ale oni sa   poďakovali pekne za pohostinstvo, že oni musia ďalej, čím budú ďalej   od Trnavy, tým lepšie.
    </tei:p>
    <tei:p>
     Po Bogdanovciach Klčovany, potom Bíňovce, a práve medzi Bíňovcami   a Nádašom sa to stalo…
    </tei:p>
    <tei:p>
     Kočiar sa takmer po os zaboril do rozblatenej hradskej a unavené   kone nevládali ani krok ďalej. Márne do nich nazlostený kočiš šibal,   cestujúci museli pekne-krásne z kočiara zliezť a zaprieť sa doň   všetkými silami, aby sa pohol.
    </tei:p>
    <tei:p>
     Amicenkovia, prirodzene, pomáhali a Czobor sám neváhal zablatiť si   nádherné kordovánové čižmy. No ešte sa do kočiara ani dobre   nezapreli, keď nočné ticho rozpáralo niekoľko surových výkrikov a z   priekopy povyskakovalo na hradskú päť-šesť chlapov divého výzoru.
    </tei:p>
    <tei:p>
     Život alebo peniaze! – zaznelo zbojnícke heslo, a kým sa   prekvapení cestovatelia spamätali, boli obklopení zo všetkých   strán.
    </tei:p>
    <tei:p>
     Tak čo? – zrúkol jeden z nich s napriahnutou pištoľou, chlap ako   hora, podľa všetkého vodca. – Sem s mešcami! Myslím, že jeho   osvietenosť ich má v kešeni niekoľko. Nijaké vyjednávanie, lebo   bohuprisám…
    </tei:p>
    <tei:p>
     Namieril pištoľou rovno na grófa, ktorý bledý, ale bez strachu   hľadel do očí mohutného zbojníka.
    </tei:p>
    <tei:p>
     Bude to? zahučal chlap a priložil ústie pištole na grófove   prsia.
    </tei:p>
    <tei:p>
     Vtom zaznel z kočiara slabý ženský výkrik, a to rozhodlo.
    </tei:p>
    <tei:p>
     Ďurkovi Jánošíkovi sa vrátila duchaprítomnosť. Najprv ho ako   červená hmla obostrel bezhraničný hnev, až sa mu zatmilo pred očami.   Voslep sa vrhol na útočníka. Ale keď sa ten s divou kliatbou obrátil   proti nemu, červená hmla odplávala a vystriedalo ju chladné,   bleskurýchle uvažovanie. Čerti, na vás len s fígľom! Znehybnel, akoby   omráčený pohľadom na čierne ústie pištole, a pomaly sa zviezol na   kolená.
    </tei:p>
    <tei:p>
     Milosť! – zvolal úpenlivo. Letmo ešte stačil zachytiť pohŕdavý   úsmev grófa Czobora i smutný pohľad Janka Líšku, ktorý v tej chvíli   prežíval svoje najväčšie sklamanie, počul rehot zbojníkov, vraj čo to   má jeho osvietenosť za babu vo svojom sprievode. Potom však zasiahol   do hry, že sa o tom dlho hovorilo v okolí Bielej hory.
    </tei:p>
    <tei:p>
     Svedkovia videli len to, že zbojníka akási strašná sila vyhodila   do povetria, a vzápätí sa premenil na hrozný kyjak, ktorým študent   začal kosiť napravo, naľavo a prekvapení zbojníci sa stiahli.
    </tei:p>
    <tei:p>
     Ďurko mlčky prijímal nadšené tirády a nemohli ho potešiť ani teplé   pohľady pani grófky.
    </tei:p>
    <tei:p>
     Hanbím sa priznať, že som v prvej chvíli videl vo vás zbabelca, –   opakoval Czobor, – nikdy si to neodpustím. Som vaším večným dlžníkom,   žiadajte čokoľvek, všetko vám splním. Nie pre tie mešce, ale pre   neohrozenosť, s akou ste sa proti presile postavili. Také niečo som   dosiaľ nevidel a nikdy neuvidím…
    </tei:p>
    <tei:p>
     Ďurko Jánošík však neodpovedal a na konci Nádaša sa i mlčky   rozlúčil.
    </tei:p>
    <tei:p>
     Až keď ich cesta priviedla na breh Trnávky, krištáľovo čistej a   radostne žblnkotajúcej medzi zelenými brehmi, prebral sa trošku.
    </tei:p>
    <tei:p>
     A čo keby sme sa okúpali, – odvážil sa poznamenať Janko Líška. –   Veď sme takí špinaví a zablatení…
    </tei:p>
    <tei:p>
     Nastala veselá hodinka, i keď bola Trnávka ráno pristudená a   večerným dáždikom trochu rozvodnená. Priatelia ochkali od rozkoše,   keď sa po krk ponorili do čerstvého horského prúdu. A keď z neho   osviežení vystúpili, boli ako deti, smiali sa bez príčiny, robili po   tráve kotrmelce a pustili sa nakoniec za pasy, len tak zem dunela pod   nimi.
    </tei:p>
    <tei:p>
     Aby sme už šli, – riekol po chvíli Ďurko Jánošík, – máme pred   sebou ešte poriadnu cestu.
    </tei:p>
    <tei:p>
     Utešený boží kraj je Biela hora, celá príroda dýchala nekonečným   mierom a slniečko žiarilo tak radostne, akoby sa nič zlé nesmelo stať   pod jeho oslňujúcou tvárou.
    </tei:p>
    <tei:p>
     Nemohli už byť ďaleko od priesmyku, keď sa kdesi pred nimi ozval   ostrý hvizd, opätovaný tisícerou ozvenou.
    </tei:p>
    <tei:p>
     Zastali. Potom sa Ďurko Jánošík ostražito poobzeral, a vzápätí   umkol napravo do húštiny, vtiahnuc ustrašeného Mošovčana za   sebou.
    </tei:p>
    <tei:p>
     – Ježišmária, – zabedákal Janko Líška, – už máme všetkých   hrajnohovcov na krku. Beda našim mladým životom…
    </tei:p>
    <tei:p>
     – Mlč, – zahriakol ho Ďurko, – obídeme ich nepozorovane cez horu a   vytrieme im zraky. A teraz ticho za mnou.
    </tei:p>
    <tei:p>
     Ľahko sa to povie, ticho za mnou, ale keď ide horou taký tučný   Mošovčan, to je, ako keby výstrely pukotali za každým krokom.   Nakoniec Ďurko Jánošík rezignovane mávol rukou a vykročil znovu na   hradskú.
    </tei:p>
    <tei:p>
     – Len poďme rovno ďalej, však už dajako bude, – zahučal mrzuto a   už sa neobzeral napravo ani naľavo. Čo komu súdené, to ho   neminie.
    </tei:p>
    <tei:p>
     Dlho veru nemuseli kráčať. Zastavilo ich drsné zavolanie: –   Stoj!
    </tei:p>
    <tei:p>
     Zastali a čakali, čo bude nasledovať. Z húštia pri hradskej   vynoril sa chlapík s obviazanou hlavou, a keď sa k nim s natiahnutou   pištoľou priblížil, priatelia s obavami v srdci zistili, že je to   chlap, ktorý sa zúčastnil na nočnom prepade medzi Bíňovcami a   Nádašom.
    </tei:p>
    <tei:p>
     – Vidíš, Ďurko, – zašepkal prestrašený Janko Líška, – mal si ich   všetkých domlátiť a mohli sme mať svätý pokoj. Teraz nás iste obesia   a chuderka Hanička sa môže načakať na svojho Janíčka…
    </tei:p>
    <tei:p>
     – Ach, – zvýskol zbojník, keď sa k nim priblížil, – to ste teda   vy, čo ste nás v noci tak doriadili. Náš kapitán bude mať pekelnú   radosť, len počkajte.
    </tei:p>
    <tei:p>
     Keď sa však pozrel do zamračených očí Ďurka Jánošíka, spätil sa a   začal ako rozumu zbavený jačať:
    </tei:p>
    <tei:p>
     – Pomóc! Pomóc! Sem sa, ku mne, vraždia ma!
    </tei:p>
    <tei:p>
     Vtom sa prihnalo k zdanlivo ohrozenému kamarátovi niekoľko ďalších   chlapov na pomoc. Niekoľkí mali obviazané hlavy a priatelia v nich   tušili svojich nočných známych.
    </tei:p>
    <tei:p>
     – Lapte ho! kričal prvý hrdina a ustrašene ukazoval na Ďurka   Jánošíka. To je ten, čo nás tak poznamenal! Ten nám prizabil Števa   Slaninku!
    </tei:p>
    <tei:p>
     Tak ma teda veďte k svojmu kapitánovi, riekol Ďurko a vykročil   zbojníkovi v ústrety. – Nebojte sa, nič vám nespravím.
    </tei:p>
    <tei:p>
     Pre tú posmešnú poznámku by ho boli azda zožrali od zlosti, ale   čertvie, aké fígle má ten ešte poruke, takému chlapovi nemožno veriť.   V úctivej vzdialenosti ho teda obkolesili a v čestnom sprievode   viedli až po hrebeň.
    </tei:p>
    <tei:p>
     Zbojnícky kapitán stál už vedľa hradskej pod košatým dubom a okolo   neho niekoľko postáv. Ďurko Jánošík uhádol, že je to povestný   Hrajnoha. Nebol vyšší od svojich druhov, ale čo mu chýbalo na výške,   to bolo hojnou mierou vyrovnané na šírke pliec. Chlap bol samý sval,   telo mal ani z kameňa, železa a ocele – a predsa pôsobil pružne, nie   ťažkopádne.
    </tei:p>
    <tei:p>
     – Tu ich vedieme! – zajasali zbojníci.
    </tei:p>
    <tei:p>
     Skôr by sa zdalo, že oni vedú vás, zahučal Hrajnoha. Podľa   všetkého nevedel, o čo ide. Keby vedel, sotva by tak spokojne stál   pod svojím dubom. I tak sa zlostil, čo mu to za dedinských mamľasov   vedú, mohli ich nechať, otrhancov, ešte im sám musí dať na cestu, aby   neroztrúsili po dedine, že Hrajnoha je proti chudobe.
    </tei:p>
    <tei:p>
     – Ale veď sú to oni! – bránili sa obviazanci. – Len sa prizri tomu   vysokému!
    </tei:p>
    <tei:p>
     Ako mohol byť Hrajnoha múdry z takej popletenej reči? Vykročil v   ústrety „dedinským mamľasom“, aby im strčil do ruky nejaký toliarik,   ale keď premeral pohľadom toho vysokého, plecnatého, akosi pred ním   nerozhodne postál.
    </tei:p>
    <tei:p>
     – Čo si zač? – spýtal sa ho prísne. – Nie si z dediny, ale z   mesta, ruky máš biele, nezrobené. Hovor pravdu, kto si, lebo…
    </tei:p>
    <tei:p>
     Nedokončil, významne ukázal na blízku jedľu.
    </tei:p>
    <tei:p>
     – Som študent z Trnavy, – odpovedal Jánošík pokojne podľa pravdy,   nedotknutý zbojníkovým hrozivým posunkom. – A niet u mňa mešca, čo by   stál za vašu námahu, – dodal sucho.
    </tei:p>
    <tei:p>
     Jeho slová ukrutne pobúrili obviazancov. Odsotili Ďurka Jánošíka a   jeden cez druhého vysvetľovali svojmu kapitánovi, že je to ten, čo im   prizabil chudáka Števa Slaninku. Áno, tento prekliaty dlháň im to   vyviedol a grófa v bezpečí do Nádaša odprevadil. Ale teraz ho majú v   rukách, a nech mu je boh milostivý.
    </tei:p>
    <tei:p>
     Boli by sa azda i ďalej vyhrážali, ale zarazil ich kapitánov   chmúrny hlas: – Ani slova viac, lebo…
    </tei:p>
    <tei:p>
     Keď sa teraz pozrel na obvineného, v očiach mu nebezpečne   zahorelo.
    </tei:p>
    <tei:p>
     – Je to pravda? – zahrmel naňho. – Je pravda, že si prizabil nášho   Števa Slaninku a škaredo pootĺkal mojich druhov?
    </tei:p>
    <tei:p>
     Ďurko Jánošík vážne odpovedal.
    </tei:p>
    <tei:p>
     – Áno, žiaľbohu je to pravda.
    </tei:p>
    <tei:p>
     Zdalo sa, že mu Hrajnoha v tej chvíli skočí na hrdlo, ale čosi ho   zháčilo, a zaťal päste.
    </tei:p>
    <tei:p>
     – A prečo si to spravil? – zaškrípal zubami. Prečo si sa miešal do   našej hry?
    </tei:p>
    <tei:p>
     – Prečo? – vykríkol Ďurko Jánošík.
    </tei:p>
    <tei:p>
     Pristúpil tesne k zbojníkovi a nebojácne mu zahučal do tváre:
    </tei:p>
    <tei:p>
     – Lebo ľudí, ktorí sa opovážia napadnúť bezbrannú ženu, pokladám   za zbabelých, prašivých psov.
    </tei:p>
    <tei:p>
     Hrajnoha zostal po tomto drsnom vysvetlení skôr zarazený než   rozpajedený.
    </tei:p>
    <tei:p>
     – Ale veď, – zakoktal, – to nebol útok proti grófke, ale proti   grófovi, ktorého máme už dávno na muške. Dnes v noci sa nám konečne   naskytla príležitosť a mohlo byť všetko v poriadku, nebyť vás dvoch   prekliatych…
    </tei:p>
    <tei:p>
     Bol by ďalej zúril, ale akosi sa mu nedarilo, zmiatol ho Ďurkov   veliteľský pohľad, len si pohoršene odpľul a zaklial do fúziskov.
    </tei:p>
    <tei:p>
     – Dobre, – odvetil Ďurko Jánošík, – ale iste ste vedeli, že v   grófovom sprievode bude i jeho žena.
    </tei:p>
    <tei:p>
     Hrajnoha hodil v rozpakoch plecami. Kto by bral ohľad na panské   baby, chlapovi sa nesvedčí piplať sa s takými smiešnymi ohľadmi. Ale   necítil sa dobre, keď po tejto pohŕdavej poznámke videl, ako sa v   očiach študenta zapaľujú dve nebezpečné svetielka…
    </tei:p>
    <tei:p>
     – Dosť už rečí, – reptali za Hrajnohovým chrbtom jeho netrpezliví   druhovia. Akéže okolky so študentiskami, dosť je pekných borovíc, aby   ich uniesli.
    </tei:p>
    <tei:p>
     Vyzeralo to veru dosť nebezpečne pre Ďurka Jánošíka i chudáka   Janka Líšku, a keby teraz Hrajnoha povolil, bolo by v krátkej chvíľke   po ich mladých životoch.
    </tei:p>
    <tei:p>
     – Stoj! – zreval zlostne a rozpriahol mocné ramená na obranu   zajatcov. – Ani krok, tu mám ja hlavné slovo.
    </tei:p>
    <tei:p>
     Zbojníci sa zháčili.
    </tei:p>
    <tei:p>
     „Čo teraz?“ pomyslel si Ďurko Jánošík a zvedavo čakal. Netrvalo   dlho, Hrajnoha na údiv všetkých stručne navrhol čestný chlapský   zápas.
    </tei:p>
    <tei:p>
     Čestný chlapský zápas? To je niečo, čo s radosťou naplní   zbojníkovo srdce. Nech sa teda koná zápas podľa všetkých chlapských   pravidiel! Ale kto z nich bude študentovým súperom?
    </tei:p>
    <tei:p>
     – Nuž ja! – zahučal Hrajnoha. – Kto iný? – Obrátil sa k Ďurkovi   Jánošíkovi:
    </tei:p>
    <tei:p>
     – Súhlasíš?
    </tei:p>
    <tei:p>
     Prečo by som nesúhlasil? – mienil pokojne Ďurko. – Je to síce   proti môjmu presvedčeniu, ale keď ma nútite, budem zápasiť.
    </tei:p>
    <tei:p>
     Išlo teraz o to, aký má byť ten slávny zápas. Zbojníci boli tej   mienky, že rozhodne valaškami. Nech žijú valašky! To je niečo pre   zbojníka, s valaškou v ruke žije zbojník a s valaškou v ruke i mrie.   Teda nech rozhodne zbojnícka valaška, kto je z oboch súperov   lepší.
    </tei:p>
    <tei:p>
     Neprijmi, – šepkal Ďurkovi zdesene Janko Líška, – veď to bude   hotová samovražda. Ako by si mohol obstáť proti zbojníkovi, ktorému   je valaška pravou rukou!
    </tei:p>
    <tei:p>
     – Len nijaké strachy, milý amicenko, – upokojoval nahlas   prestrašeného Mošovčana, – o tri dni budeme v Beckove.
    </tei:p>
    <tei:p>
     Zbojníci sa rehotali. Horkýže v Beckove, v pekle, ta vedie   najrovnejšia cesta.
    </tei:p>
    <tei:p>
     – Lenže nie odtiaľto, – mienil sucho Hrajnoha. – Máme aj   vhodnejšie miesta pre takéto čestné záležitosti. Prečo by sme nešli   do lošonských hôr, k našej Kresanej skale, kde nás nikto   nevyruší?
    </tei:p>
    <tei:p>
     Dobré dve hodiny mohlo trvať nedobrovoľné putovanie hustou tmavou   horou, len miestami sa otvoril výhľad na utešenú trnavskú rovinu, a   keď prekračovali neveľký potôčik, vyrástli v hĺbke pod nimi mocné   bašty Smolenického zámku.
    </tei:p>
    <tei:p>
     – No, hneď budeme na mieste, – zaškerili sa na Ďurka Jánošíka   zbojníci, zatancujúc mu mnohovravné valaškami pred nosom.
    </tei:p>
    <tei:p>
     – A potom uvidíme, kto je lepší chlap, – riekol pokojne Ďurko   Jánošík. Jeho slová vyvolali medzi zbojníkmi búrku smiechu. Nenarodil   sa ešte z matky človek, ktorý by vedel vyraziť Hrajnohovi valašku z   ruky, keď ju má k zápasu pevne oblapenú!
    </tei:p>
    <tei:p>
     Išli ešte chvíľu hore stráňou, a keď sa sprievod vymotal z hory na   širokú, voľnú paseku, z ktorej vyčnieval do výšky mohutný balvan,   zajasalo to radostne zo všetkých zbojníckych hrdiel:
    </tei:p>
    <tei:p>
     – Doma sme!
    </tei:p>
    <tei:p>
     Žalostne sa zahľadel utrápený Janko Líška na svojho kamaráta   Ďurka, ako keby sa s ním v myšlienkach lúčil. Pokladal ho už za   strateného človeka a potom nebudú zbojníci robiť ani s ním okolky.   Maj sa dobre, zlatá moja Hanička, odpusť mi, že som chvíľami i za   Nochelovou dcérou pokukával, majte sa dobre i vy, tiché mošovské   polia, už na vás moja noha nevkročí.
    </tei:p>
    <tei:p>
     Zbojníci zamierili rovno k balvanu, čo stál uprostred paseky a bol   taký okrúhly, akoby ho ľudské ruky vykresali. Zajatcov postavili k   nemu a začali čistiť kus paseky medzi skalou a horou od kamenia a   halúz, aby zápasníkom neprekážali.
    </tei:p>
    <tei:p>
     – Veď to je celkom zbytočné, – hundral Hrajnoha. To ani zápas   nebude, minútu nepotrvá, akéže čistenie…
    </tei:p>
    <tei:p>
     Posmešne sa obrátil k Ďurkovi Jánošíkovi:
    </tei:p>
    <tei:p>
     – Vieš vôbec, čo je to valaška? Videl si ju dakedy?
    </tei:p>
    <tei:p>
     Ten vážne prikývol.
    </tei:p>
    <tei:p>
     – Poznám.
    </tei:p>
    <tei:p>
     – Ale upozorňujem ťa, – pokračoval posmešne Hrajnoha, – že valaška   nie je hračka. Má obušok i ostrie…
    </tei:p>
    <tei:p>
     – Vidím, prerušil ho s úsmevom Ďurko Jánošík. Keby nemala obušok a   ostrie, nebola by valaškou, iba poriskom.
    </tei:p>
    <tei:p>
     To bola predsa drzosť, robiť si smiechoty zo zbojníckeho kapitána!   Všetci sa náramne zamračili, i sám Hrajnoha zavrčal ako ovčiarsky   pes. Ale potom len opovržlivo mykol plecom a vybral sa na vyčistený   fľak paseky.
    </tei:p>
    <tei:p>
     – Sem sa pozri, chlapče, – zahrmel na Jánošíka, – tu budeme   zápasiť a odtiaľto pobežíš rovno do pekla, kam i patríš so svojím   štipľavým jazykom, hoci…
    </tei:p>
    <tei:p>
     Hrajnoha vetu nedokončil, posmutnel a podíval sa pred seba.
    </tei:p>
    <tei:p>
     – Škoda, zašomral napokon. – Keď som ťa zočil, najprv som si   myslel, že chudobné študentisko stojí na strane chudoby, a vysvitlo,   že drží s pánmi…
    </tei:p>
    <tei:p>
     – Kto ti povedal, že držím s pánmi? – začudoval sa Ďurko Jánošík a   ostro pozrel do Hrajnohových zamračených očí. Len v tejto chvíli si   vlastne uvedomil, ako je do hĺbky duše proti pánom a nenávidí všetko,   čo s pánmi súvisí. Striaslo ho a zbojníci si mysleli, že od   strachu.
    </tei:p>
    <tei:p>
     Ešte nemá ani valašku v ruke, a už sa trasie ako osika, –   posmieval sa jeden zo zbojníkov a opovržlivo si odpľul.
    </tei:p>
    <tei:p>
     Dajte mu valašku do ruky, – zakričal Hrajnoha nahnevaný, – nech   začneme.
    </tei:p>
    <tei:p>
     Ďurko Jánošík však neodpovedal, len sa chladno pozrel posmešníkom   do očí, a keď mu títo podali valašku, mlčky sa pobral k Hrajnohovi,   postaviac sa na päť krokov od neho.
    </tei:p>
    <tei:p>
     Zbohom, amicenko! – počul priateľa Janka s takým žiaľom, ako keby   kráčal cez bránu večnosti. S povzbudzujúcim úsmevom sa obrátil ku   skrúšenému Mošovčanovi, ktorému tiekli slzy veľké ako hrach. V tej   chvíli oplakával Janko Líška už i seba.
    </tei:p>
    <tei:p>
     Pravdaže, pri všetkej sebadôvere si Ďurko Jánošík jednako len   nebol istý svojím víťazstvom, veď taký chlap ako Hrajnoha musí iste s   neuveriteľnou zručnosťou i silou narábať valaškou, ktorá je preňho   najspoľahlivejšou oporou v ťažkom remesle. Je síce pravda, že sa sám   naučil všelijakým fintám s valaškou, keď blúdieval po terchovských   horách a dával sa do spolkov s panskými valachmi, ale bude to stačiť   proti Hrajnohovmu umeniu?
    </tei:p>
    <tei:p>
     – Môžeme začať, riekol ticho a zbojníci zase len videli v ňom   strachopuda.
    </tei:p>
    <tei:p>
     Hrajnoha zdvihol ruku do výšky na znamenie, že chce čosi   povedať.
    </tei:p>
    <tei:p>
     Veci sa majú totiž tak, zvolal, – že kto v chlapskom zápase   premôže zbojníckeho kapitána, sám sa stane kapitánom hôrnych   chlapcov, či chce, alebo nie. To je stará zbojnícka regula. Keby ma   teda pán študiózus premohol…
    </tei:p>
    <tei:p>
     Jeho slová zanikli v ohromnom rehote, lebo pomyslenie, že by toto   zelené študentisko mohlo premôcť skúseného, v šarvátkach obrúseného   Hrajnohu, bolo smiešne. Poťažkal pravicou valašku a obrátil sa k   Jánošíkovi.
    </tei:p>
    <tei:p>
     – Aby si videl, ako sa správne narába valaškou, niečo ti ukážem.   Hej, chlapče, zakričal na jedného zo zbojníkov, zájdi až na kraj hory   a chyť do ruky poriadny konár, aby ho bolo dobre vidieť.
    </tei:p>
    <tei:p>
     Široký plecnatý chlapík pobehol ťarbavým krokom k hore, aby   vykonal kapitánov rozkaz. Našiel odlomenú svrčinovú haluz a vysoko ju   zdvihol.
    </tei:p>
    <tei:p>
     Stačí?
    </tei:p>
    <tei:p>
     – Stačí.
    </tei:p>
    <tei:p>
     Hrajnoha sa naširoko rozkročil, chvíľu sústredene odhadoval   vzdialenosť mohlo to byť dobrých sto krokov – potom bleskurýchle   zatočil valaškou nad hlavou, a už fičala vzduchom.
    </tei:p>
    <tei:p>
     Janko Líška si zakryl oči dlaňou, čo sa bude diať ďalej, ale keď   sňal dlaň z očí, s prekvapením videl, že zbojník drží v ruke už len   pol konára. Súčasne pasekou zaburácal radostný rev hôrnych   chlapcov.
    </tei:p>
    <tei:p>
     Videl si to? uškľabovali sa Ďurkovi Jánošíkovi. Tak narába   valaškou Hrajnoha. A teraz ty ukáž, čo vieš!
    </tei:p>
    <tei:p>
     Skúsim to, povedal pokojne, a keď Hrajnoha s pyšným úsmevom   ustúpil nabok, tiež sa rozkročil. A tu v ňom začali čerti šiť.   Pomyslel si, že by neškodilo trochu zdravého ponaučenia Hrajnohovi i   jeho druhom. Ulapil teda valašku tak, akoby ju prvý raz v živote   držal v ruke, náročky sa i zatackal, zatočil ňou nad hlavou a potom   ju s hlasitým povzdychom spustil na zem.
    </tei:p>
    <tei:p>
     Bolo to smiechu, zbojníci sa chytali za bruchá, ani sám Hrajnoha   sa neubránil veselosti.
    </tei:p>
    <tei:p>
     Najsmiešnejšie bolo, že zbojník, čo držal konár, už ani počuť   nechcel, aby ho držal takému nemožnému zápasníkovi, ako je študent,   ešte by mu trafil valaškou do brucha namiesto do konára.
    </tei:p>
    <tei:p>
     Ani medzi jeho druhmi sa nenašiel nikto, kto by sa postavil na   jeho miesto.
    </tei:p>
    <tei:p>
     – Ako vidíš, niet nijakého cieľa, – posmieval sa Ďurkovi Hrajnoha,   – čo si teraz počneš?
    </tei:p>
    <tei:p>
     – To je celkom jednoduché, – mienil Ďurko Jánošík. – Vyberieme si   iný cieľ, napríklad vrcholec najvyššej svrčiny priamo pred nami v   hore, tá nemá ani brucha, ani hlavy.
    </tei:p>
    <tei:p>
     – Stratil hlavu od strachu, – mienili zbojníci a už sa ani   nesmiali; chlapovi patrí trest. Len Hrajnoha nestratil dobrú vôľu,   mávol dobromyseľne rukou, vraj len nech dokáže, čo vie.
    </tei:p>
    <tei:p>
     Ďurko sa znova rozkročil, pevne oblapil porisko ťažkej valašky,   zamával ňou nad hlavou, až sa rozžiaril nad ním oceľový kruh, a nad   hlavami prekvapených zbojníkov divo zaskuvíňalo a vzápätí zaznel   výkrik úžasu. Vrcholec vysokej svrčiny zmizol medzi korunami   ostatných stromov.
    </tei:p>
    <tei:p>
     Do ticha zaznel mierny Ďurkov hlas.
    </tei:p>
    <tei:p>
     – Vidíte, tak sa narába valaškou, človek nemusí byť ani hôrnym   chlapcom.
    </tei:p>
    <tei:p>
     Užasnuté zbojnícke zhromaždenie až po dlhej chvíli ožilo. Najprv   sa chlapi ustrašené dívali na zázračného študenta, ktorý im pripravil   také ohromné prekvapenie. Nie, to zaváňa čiernou mágiou, veď od   takého vandrovného študenta všetko vystane. Ale keď sa mu lepšie   prizreli, nebolo na ňom nič neprirodzené, nič čarodejnícke, bol iba   dobrým chlapom, akého by darmo hľadali medzi sebou.
    </tei:p>
    <tei:p>
     – Náhoda to bola, – rozhodol konečne jeden zo zbojníkov. – Občas i   slepé kura natrafí na zrno, prečo by teda nemohol náhodou trafiť do   svrčiny?
    </tei:p>
    <tei:p>
     Aj ostatní sa zhodli v tejto mienke, len Hrajnoha, zarazený a   trocha znepokojený, pochybovačne krútil hlavou. Veď im aj povedal, že   sú somári, tárajú o náhode, on má o tom celkom inakšiu mienku. A keď   znova uprel zrak na svojho súpera, nebolo v ňom už posmechu, ani   opovrhnutia, ba akoby sa v ňom znova prebúdzali predošlé   sympatie.
    </tei:p>
    <tei:p>
     – Ale bojovať zato budeme, – riekol napokon vzdorovito, akoby   chcel samého seba posmeliť. Je rozdiel medzi hádzaním do cieľa a   medzi naozajstným zápasom, kde ide o život.
    </tei:p>
    <tei:p>
     Viem, – odvetil Ďurko Jánošík. I na to som pripravený.
    </tei:p>
    <tei:p>
     A zápas, čo sa potom rozpútal? Taký zápas nebol ani predtým, ani   potom viac vybojovaný.
    </tei:p>
    <tei:p>
     Hrajnoha strašne zúrivo zaútočil, aby hneď na začiatku rozhodol   boj, lebo vedel, že na takého mocného súpera by neskôr nevystačil   nervami ani silou. Boj musel byť rozhodnutý v prvom kole. Bolo to   teda kolo Hrajnohovo. Diváci so zatajeným dychom sledovali   bleskurýchle výpady svojho kapitána, v ohnivých cikcakoch krúžila   Hrajnohova valaška okolo študentovej hlavy, ale vždy narazila na   študentovu valašku a odskočila. Jánošík sa v tejto chvíli len bránil   a to bolo najmúdrejšie.
    </tei:p>
    <tei:p>
     Janko Líška si znova zakryl dlaňou oči, nemôže sa predsa dívať,   ako divý zbojnícky kapitán rozsekne amicenkovu lebku na dve   časti.
    </tei:p>
    <tei:p>
     Tým väčšmi však vyvaľovali oči väznitelia. Keď sa Janko Líška   znovu odvážil pozrieť na zápasiacich, obraz bol celkom zmenený.   Útočil amicenko a Hrajnoha sa len bránil. V Jánošíkových útokoch   nebolo síce zbesilosti, ale viac nebezpečenstva. A o chvíľu sa o   všetkom rozhodlo.
    </tei:p>
    <tei:p>
     Hrajnoha sa po zvlášť prudkom študentovom výpade trochu zatackal a   len-len že nespadol. Stačil síce zachytiť strašný úder, ale to bol   jeho posledný pohyb. V tej chvíli mu vyletela valaška zo spotenej   ruky až za okruh divákov. Hrajnoha stál úplne bezbranný proti svojmu   súperovi. Teraz mal študent právo seknúť. Také boli staré zápasnícke   zvyky, a Hrajnoha odovzdane čakal. Sám by bol tak spravil… a keď   osudný úder neprichádzal, s údivom vzhliadol.
    </tei:p>
    <tei:p>
     Áno, bolo to celkom neuveriteľné, čoho dosiaľ nikdy nebol svedkom.   Jeho súper stál vzpriamene so spustenou valaškou pred ním a v očiach   nemal nenávisť. Bol trochu poblednutý, ale na perách mu pohrával   dobrý úsmev. Keď pocítil na sebe Hrajnohov užasnutý pohľad, kročil k   nemu a podával mu ruku.
    </tei:p>
    <tei:p>
     To bolo už priveľa pre Hrajnohu i pre jeho druhov. Y rozpakoch sa   dívali jeden na druhého. Ticho prerušil sám Hrajnoha chrapľavým   výkrikom:
    </tei:p>
    <tei:p>
     – Kamaráti, privítajte svojho nového kapitána! Nech žije náš   kapitán Ďurko Jánošík!
    </tei:p>
    <tei:p>
     A hôrni chlapci zborovo zahrmeli:
    </tei:p>
    <tei:p>
     – Sláva nášmu novému kapitánovi Ďurkovi Jánošíkovi!
    </tei:p>
    <tei:p>
     Boli to nádherné chvíle, čo potom nasledovali! Veľkolepá zbojnícka   hostina pri Kresanej skale, so všetkými prostými nespútanými   radosťami.
    </tei:p>
    <tei:p>
     Jedlo? Netrvalo dlho, a už hôrni chlapci viedli dvojročné teľa.   Pijatika? Na čo by boli tajné podzemné skrýše okolo Kresanej skaly?   Toľko pekných, bucľatých súdkov potešené oči Janka Líšku dosiaľ   nevideli, keď ich zbojníci vaľkali rovno k vatre na počesť veľkého   dňa. A nebolo to nijaké kočišské vínko, ale pravé orešianske.
    </tei:p>
    <tei:p>
     – Fajn chlapci ste, – mrmlal Janko Líška po niekoľkých pohároch.   Už sa netriasol, pyšný sedel po boku novopečeného kapitána a zvrchu   sa díval na bývalých väzniteľov.
    </tei:p>
    <tei:p>
     – Hej, Ďurko, to je život! – vykrikoval čoraz častejšie a   blahosklonne si štrngal so zbojníkmi. Tí vedeli oceniť dobrý dúšok   vína, len to sa mu nepáčilo, že Ďurko akosi nemôže ožiť a vážne hľadí   pred seba.
    </tei:p>
    <tei:p>
     Nie že by sa netešil, každý sa teší, keď vyviazne živý smrti z   hrtanu, ale boli tu iné veci, na ktoré ľahkovážny Janko Líška v tej   chvíli nemyslel. Povedal to rovno i Hrajnohovi, ktorý zamyslene sedel   vedľa neho.
    </tei:p>
    <tei:p>
     – Vieš, – ozval sa po krátkom uvažovaní, – ja to kapitánstvo   prijať nemôžem…
    </tei:p>
    <tei:p>
     – Prečo? – začudoval sa Hrajnoha.
    </tei:p>
    <tei:p>
     – V prvom rade preto, – vysvetľoval Ďurko Jánošík, – že zbojníctvo   odsudzujem. Chystám sa na kňazskú dráhu, a teda nemôžem byť   zbojníkom. Som proti násiliu, je to proti môjmu presvedčeniu, nikdy   by som nemohol lúpiť ani vraždiť.
    </tei:p>
    <tei:p>
     – To je vec vnútorného presvedčenia, nikoho nemožno nútiť k tomu,   čo nechce, hoci zbojníctvo neznamená iba lúpenie a vraždenie.
    </tei:p>
    <tei:p>
     – A potom, – pokračoval Ďurko, – mám pred sebou celkom iné   ciele.
    </tei:p>
    <tei:p>
     Hrajnoha bol najmä na to zvedavý.
    </tei:p>
    <tei:p>
     – Utekám z Trnavy, aby som sa mohol pridať k Rákóczimu, lebo v ňom   vidím uskutočnenie mnohých túžob. Knieža chce oslobodiť poddanstvo, a   bol by som zradcom svojej krvi, keby som mu nepomohol…
    </tei:p>
    <tei:p>
     Hrajnoha sa iba usmial.
    </tei:p>
    <tei:p>
     – Ty Rákóczimu veríš?
    </tei:p>
    <tei:p>
     – Akože by som neveril? – odvetil zarazene Jánošík. Však pod tým   heslom ide proti cisárskym!
    </tei:p>
    <tei:p>
     Keď videl Hrajnoha skalopevnú vieru, nenamáhal sa už študenta   presvedčiť o nezmyselnosti jeho presvedčenia.
    </tei:p>
    <tei:p>
     Keď už bolo isté, že zdržiavanie nepomáha, hôrni chlapci na   Hrajnohovo znamenie vstali, aby odprevadili pánov študentov. Tí sa   poďakovali, že i sami potrafia cez Bielu horu do Jablonice a odtiaľ   ďalej k Novému Mestu. Nuž dobre, nech idú spánombohom, keď nemienia s   nimi ostať v dobrom i zlom, veď si ešte spomenú na Hrajnohovu   družinu, keď bude zle s nimi. Povedal to sám Hrajnoha, keď sa na   pokraji lošonských hôr lúčil so študentmi:
    </tei:p>
    <tei:p>
     – Ty si teraz po starom zbojníckom práve naším kapitánom, – riekol   srdečne Ďurkovi Jánošíkovi, – a my ťa prepúšťame len preto, že máš   vlastné chodníčky. Boh s tebou, milý Ďurko!
    </tei:p>
    <tei:p>
     A keď sa študenti vzdialili od zbojníckej družiny, zakričal:
    </tei:p>
    <tei:p>
     – Čakáme a veríme, že sa k nám ešte vrátiš, Ďurko, lebo u veľkých   pánov sa dožiješ iba sklamania.
    </tei:p>
    <tei:p>
     Putovať cez Bielu horu do Jablonice a odtiaľ do Brezovej, keď   slniečko priateľsky hreje a keď sú v žalúdku všetky potrebné fondy k   takejto púti, je radosť. Priateľom sa vykračovalo príjemne, už sa   nemuseli ničoho obávať, ani zbojníka, ani labanca, ba ani kuruca.   Tento krásny hornatý kraj bol ešte ušetrený hrôz občianskej vojny,   vlny vojnového pustošenia sem zatiaľ nezasiahli.
    </tei:p>
    <tei:p>
     Nikto sa o nich nestaral, pretože si mysleli, že nie je radno   zadrapovať sa do toho obrovitého mladého človeka. Keď kráčali okolo   hradištskej fary, ešte ich aj pozvali na dobrý predobed, aj v   Brezovej na nich čakal dobrý obed, lebo tam si poprední mešťania,   blahobytní garbiari a mieškári, nenechajú ujsť príležitosť, aby sa   nepovypytovali potulných študentov, ako to vlastne vyzerá vo svete,   komu praje šťastie, či cisárskym, alebo kniežacím. Obe strany by   mohol vraj čert vziať, lebo len obchod kazia a zárobku nedoprajú.
    </tei:p>
    <tei:p>
     Len keď boli za Brezovou, začal chudák Janko Líška vzdychať, či sa   vraj majú na smrť ubehať, ani nohy si necíti, a načo utekať, keď ich   nikto nenaháňa. Do Beckova sa dostanú ešte dosť zavčasu, aby ich   labanské kanóny nerozstrieľali.
    </tei:p>
    <tei:p>
     Už ani na krok ďalej, – bedákal a hodil sa do priekopy. – Tu   ostanem, i keby sa za nami hnal celý regiment labancov.
    </tei:p>
    <tei:p>
     Ďurko Jánošík si bez slova prisadol, sám už cítil putovanie v   nohách.
    </tei:p>
    <tei:p>
     Vystrel sa naznak vedľa Janka a s rozkošou privrel oči. Keď ich   znovu otvoril, všetko nad ním a okolo neho bolo nádherne modré a   zelené. Jeseň sa už síce ohlásila, vzduch bol čistejší a sviežejší   ako v lete, kopce a lesy sa ostro črtali na modrom pozadí, ale to   bolo krajšie a radostnejšie. Ďurkov pohľad padol na vysoký holý   kopec, ktorý sa majestátne týčil do výšky, akoby suverénne celému   kraju dominoval.
    </tei:p>
    <tei:p>
     – Čo to tu máte za kopec? pýtal sa okoloidúceho Brezovana.
    </tei:p>
    <tei:p>
     Ach ten? odvetil ľahostajne. To je Bradlo.
    </tei:p>
    <tei:p>
     Bradlo? Pekné, dôstojné meno pre taký majestátny kopec.
    </tei:p>
    <tei:p>
     Čosi ho ťahalo vystúpiť na ten kopec a poohliadnuť sa po   svete.
    </tei:p>
    <tei:p>
     Čas však súril. Potriasol teda chrápajúceho Janka Líšku za   plece.
    </tei:p>
    <tei:p>
     Joj, nechaj ma ešte chvíľku driemať, – modlikal tento, keď sa   horko-ťažko prebudil z hlbokého spánku.
    </tei:p>
    <tei:p>
     Priateľ však nepoznal zľutovanie, vyduril ho na hradskú a rezko   putovali ďalej, až sa neskoro večer dostali na Myjavu.
    </tei:p>
    <tei:p>
     Tam nebolo kde prenocovať, veď všetko už spalo, ani v krčme   nehorelo svetlo, lebo v nepokojných časoch každý hľadel čím skôr sa   dostať do postele. Priatelia museli prespať v stohu, čo síce nebolo   pre pánov študentov veľmi dôstojné, zato však osožné, ako sa čoskoro   ukázalo.
    </tei:p>
    <tei:p>
     Mohlo byť už dobre po polnoci, keď Ďurka zobudil dupot konských   kopýt.
    </tei:p>
    <tei:p>
     Čo hľadajú jazdci v hlbokú noc na opustenej hradskej bokom od   hlavných ciest považských? Kuruci, alebo nebodaj labanci? Blížiaci sa   dupot, prezrádzajúci viacerých jazdcov, ho znepokojil i donútil k   ostražitosti. Znamená pre nich nebezpečenstvo?
    </tei:p>
    <tei:p>
     Zrazu v blízkosti stohu dupot prestal. Hneď nato sa ozvalo   niekoľko hrubých chlapských hlasov. Škriepili sa, či by nebolo   najrozumnejšie zosadnúť tu a odpočinúť si do svitania. Potom chlapi   zliezli zo sediel a ako Jánošík usúdil, priviazali kone o stromy pri   hradskej. O chvíľu si sadli a začali rozprávať.
    </tei:p>
    <tei:p>
     Aby lepšie počul, Ďurko opatrne vystrčil hlavu zo stohu. Čím   dlhšie počúval, tým väčší bol jeho úžas.
    </tei:p>
    <tei:p>
     Jazdcov mohlo byť asi pol tucta. Bol spln a v jasnom mesačnom   svite sa dalo dovidieť ďaleko. Jeden z nich, pravdepodobne veliteľ,   nahnevane zavrčal:
    </tei:p>
    <tei:p>
     – Mne sa to vlastne všetko prieči, radšej by som také veci   nerobil…
    </tei:p>
    <tei:p>
     Ostatní sa zasmiali.
    </tei:p>
    <tei:p>
     – Ale tridsať strieborných si za to prijal!
    </tei:p>
    <tei:p>
     Prijal, ale aby ste vedeli, predsa je to len veľká podlosť, takto   zrádzať svojho najvyššieho pána…
    </tei:p>
    <tei:p>
     Ostatní sa na chvíľu odmlčali, až sa jeden z nich ozval:
    </tei:p>
    <tei:p>
     – Vieš, keď sa to tak vezme, vlastne to nie je podlosť, lebo náš   najvyšší pán zrádza svojho ešte vyššieho pána.
    </tei:p>
    <tei:p>
     Reč bola pre Ďurka Jánošíka najprv nejasná, ale o chvíľu začal   rozumieť. Záhadní jazdci mali kurucké uniformy, prichádzali teda od   Beckova, asi rovno z tábora pána kniežaťa.
    </tei:p>
    <tei:p>
     Ide teraz o to, – hučal veliteľ, – aby sme do Senice prišli   zavčasu predpoludním, kým labanci vyrazia dolu na Jablonicu, lebo to   vraj majú v úmysle, ako im povedal ten náš starý hriešnik.
    </tei:p>
    <tei:p>
     – Že to tak dobre vie, – čudovali sa ostatní. – To ako keby mal s   nimi už dávno spojenie.
    </tei:p>
    <tei:p>
     Veliteľ opovržlivo mávol rukou, ako keby sa o starom dalo   predpokladať všetko. – Ak tam dorazíme zavčasu, – vysvetľoval, –   môžeme sa dočkať zvláštnej odmeny.
    </tei:p>
    <tei:p>
     – A čo máš vlastne tomu labanskému generálovi povedať? – pýtali sa   ostatní. – Čo náš starý chce, keď nás tak ženie k nemu?
    </tei:p>
    <tei:p>
     Veliteľ mrdol plecom. J
    </tei:p>
    <tei:p>
     – A čo ja viem? Starám sa o to? Odovzdám len list zo sedla, a tým   je pre mňa všetko vybavené.
    </tei:p>
    <tei:p>
     Teraz už Jánošík chápal, že má do činenia so zradcami; ktorí nesú   z beckovského tábora cisárskym akési dôležité posolstvo. Ale kto je   ten „starý“, o ktorom chlapi neprestajne hovorili? Podľa všetkého   vysoký vojenský hodnostár zo sprievodu kniežaťa…
    </tei:p>
    <tei:p>
     Hneď vedel, čo má robiť. Samozrejme, musí sa zmocniť listu v sedle   zradného kuruckého veliteľa a odvrátiť pohromu, ktorá Rákóczimu   hrozí. Lenže ako?
    </tei:p>
    <tei:p>
     Musí vyčkať, kým chlapi zaspia, až potom konať. A veru nemusel ani   dlho čakať, o malú štvrťhodinku sa ozvalo spod stohu mocné chrápanie,   svedčiace o tvrdom spánku kurucov.
    </tei:p>
    <tei:p>
     Nadišla Ďurkova chvíľa. Už mal vyhútaný plán: vysadne vo všetkej   tichosti na veliteľovho koňa s dôležitým odkazom v sedle. Janko si   tiež nájde nejakého pejka a ostatné kone rozoženú na všetky svetové   strany. Veľa pomôže, že kuruci, cítiaci sa bezpeční, ani stráž   nepostavili.
    </tei:p>
    <tei:p>
     Opatrne zobudil priateľa, a keď mu vysvetlil, o čo ide, ticho   vyliezol zo stohu, pričom len-len že nestúpil chrápajúcemu kurucovi   na tvár. Ostatné šlo ľahko, kone nefŕkali, pokojne sa dali   odviazať.
    </tei:p>
    <tei:p>
     Ľahko bolo svižnému Ďurkovi Jánošíkovi vysadnúť bez najmenšieho   hluku do sedla veliteľovho koňa, v sedle bol ako doma. Ale chudák   Janko Líška! To bola robota dostať ho do sedla. Keď sa Jánošík   presvedčil, že list pre labanského generála je dobre ukrytý v kapse   sedla, vyliahol z druhej kapsy nabitú bambitku a bez váhania potiahol   spúšť.
    </tei:p>
    <tei:p>
     Ozval sa mocný výstrel, voľné kone sa s prenikavým erdžaním a   fŕkaním splašene rozbehli voslep noci a čoskoro ich pohltila tma.   Kuruci prebudení výstrelom vyskočili, ale kde už bol vtedy Ďurko   Jánošík i s priateľom Jankom Líškom!
    </tei:p>
   </tei:div>
   <tei:div type="chapter">
    <tei:head>
     IV. KAPITOLA
    </tei:head>
    <tei:head>
     Veľké rozčarovanie
    </tei:head>
    <tei:p>
     Veru, veľký bol beckovský tábor, pre samé vojenské stany, plné   kurucov, ani nebolo vidieť dedinu. Tisíce stanov, pred každým vatra,   kuruci chystali obed, a aby im čas rýchlejšie ubiehal, posadali si   okolo vatier a spievali melancholické piesne.
    </tei:p>
    <tei:p>
     Trvalo hodnú chvíľu, kým sa premotal Ďurko Jánošík i s Jankom   Líškom cez stanové mesto k samotnému Beckovu. Potom to už išlo   rýchlejšie. Podľa pokynov zamierili cez veľký park k bielemu   kaštieľu, kde sídlilo knieža i so svojím štábom.
    </tei:p>
    <tei:p>
     Nebolo vôbec ľahké dostať sa do beckovského tábora, stráženého   najmä pre prítomnosť kniežaťa Rákócziho. Hneď za Váhom narazili na   predsunutý kurucký oddiel, ktorému sa zdali priatelia podozriví. Až   keď Terchovčan vytiahol zo sedlovej kapsy zapečatený list a vyhlásil,   že nesie jeho jasnosti veľmi dôležitú správu, dovolili im kuruci   vojsť do tábora.
    </tei:p>
    <tei:p>
     Rovnakými dôvodmi si vynútili aj vstup do kaštieľa. Netrvalo dlho   a obaja s tlčúcimi srdcami čakali v predizbe, kedy ich pustia k   Rákóczimu.
    </tei:p>
    <tei:p>
     Neboli sami, v predizbe sa mrvilo veľa ľudí, ktorí tiež čakali na   audienciu k ich jasnosti. O chvíľu sa ticho otvorili dvere a v   predizbe všetko zmĺklo. Objavil sa plecnatý kurucký brigadír   zamračeného, nedôverčivého pohľadu. Preletel zrakom slávnu spoločnosť   a znova zavrel za sebou dvere.
    </tei:p>
    <tei:p>
     Brigadír Očkay, – zašumelo úctivo sálou.
    </tei:p>
    <tei:p>
     Kto je to? – pýtal sa Ďurko Jánošík zvedavo najbližších pánov. Tí   si pohŕdavo premerali dvoch sedliackych mládencov, boli však asi   zvyknutí, že ku kniežaťu chodia všelijakí ľudia s rôznymi, hlavne   však dôležitými správami, a tak len cez plece odvrkli, že je to   slávny brigadír Očkay.
    </tei:p>
    <tei:p>
     Veľmi dôveryhodne nevyzerá, zašomral Ďurko Jánošík na veľké   pohoršenie pánov.
    </tei:p>
    <tei:p>
     Chudák je všade chudákom. Všetko sa už premlelo, kým prišiel rad   na nich. Chýlilo sa už k poludniu.
    </tei:p>
    <tei:p>
     Tak čo? – zreval na nich Očkay, keď osameli v kniežacej   predizbe.
    </tei:p>
    <tei:p>
     Jeho jasnosť nemá času zapodievať sa tulákmi.
    </tei:p>
    <tei:p>
     – Nie sme tuláci, – povedal rozhorčene Ďurko Jánošík. – Máme pre   jeho jasnosť veľmi dôležitú správu.
    </tei:p>
    <tei:p>
     – To by mohol povedať každý lump, – hučal brigadír, – a obyčajne   sa to končí vyhodením.
    </tei:p>
    <tei:p>
     To bolo prvé stretnutie Ďurka Jánošíka s brigadírom Očkayom.
    </tei:p>
    <tei:p>
     Keď s Jankom Líškom prekročili prah, ocitli sa zoči-voči kniežaťu   Rákóczimu.
    </tei:p>
    <tei:p>
     Pred rozhnevaným, urazeným Jánošíkom stál pri pracovnom stole   vysoký, plecnatý muž. Mal krásnu aristokratickú tvár a vážny,   prenikavý pohľad. Jeho jasnosť knieža Rákóczi, človek, ktorý mal   podľa neho v úmysle postaviť na hlavu starý hriešny svet a urobiť z   neho raj, v ktorom by nebolo ani utlačovateľov, ani utlačovaných.   Možno sa mu teda čudovať, keď sa po kolená pred ním poklonil? Knieža   sa priateľsky ozval:
    </tei:p>
    <tei:p>
     – Čo mi prinášate?
    </tei:p>
    <tei:p>
     – Čo sme priniesli, vaša jasnosť? Nič dobré. Prišli sme vašu   jasnosť upozorniť na mrzkú zradu, ktorej sa dopúšťajú ľudia z okolia   vašej jasnosti.
    </tei:p>
    <tei:p>
     Boli to veľmi smelé slová a Rákóczi zarazene ustúpil.
    </tei:p>
    <tei:p>
     – Akože? – zvolal. – Že by ma zrádzali moji najvernejší? Očkay,   poď!
    </tei:p>
    <tei:p>
     Pravdaže, Očkay bol hneď dnu, čakal za dverami a nič si vrúcnejšie   neželal, ako vykrútiť krk tomu dedinskému chrapúňovi.
    </tei:p>
    <tei:p>
     Ráčte rozkázať, moje knieža! – uklonil sa: oddane pred Rákóczim a   vrhol podozrivý pohľad na priateľov.
    </tei:p>
    <tei:p>
     – Počul si to? – ponosoval sa Rákóczi.
    </tei:p>
    <tei:p>
     Očkay nevedel, o čom je reč.
    </tei:p>
    <tei:p>
     – Títo dvaja ma prišli varovať pred zradou mojich   najvernejších.
    </tei:p>
    <tei:p>
     Očkayova tvár najprv potemnela, potom zbledla.
    </tei:p>
    <tei:p>
     – Čože? – zakoktal v úžase a vyvalil na mládencov oči. – Hovoria o   zrade najvernejších vašej jasnosti? Vagabundi špinaví, do šatlavy s   vami! – a chcel privolať stráž, aby ich sputnala a odviedla.
    </tei:p>
    <tei:p>
     Vtom zakročil Rákóczi, ktorému sa čosi v celej veci   nepozdávalo.
    </tei:p>
    <tei:p>
     – Počkaj, – zastavil ho. – Najprv niekoľko otázok.
    </tei:p>
    <tei:p>
     Rákóczi uprel na svojho brigadíra pohľad, akoby mu chcel preniknúť   na dno duše, a potom pokojne povedal:
    </tei:p>
    <tei:p>
     Čo sa hneváš, Očkay, veď ešte nikoho neobvinili podľa mena. A   viete vôbec nejaké mená? – obrátil sa k amicenkom, ktorí nemo, ale o   to bystrejšie pozorovali scénu medzi kniežaťom a generálom.
    </tei:p>
    <tei:p>
     Jánošík pokrútil hlavou.
    </tei:p>
    <tei:p>
     – Žiaľbohu nie, vaša jasnosť.
    </tei:p>
    <tei:p>
     – Tak vidíš, Očkay, čo sa rozčuľuješ?
    </tei:p>
    <tei:p>
     – Ale vraveli o najvernejších, a či nie som ja najvernejší z   najvernejších?
    </tei:p>
    <tei:p>
     Črty kniežaťa na chvíľu zmäkli, ale netrvalo dlho, tvár mu opäť   sprísnela, lebo sa v ňom zahniezdilo podozrenie. Ten divý, nespútaný   Očkay bol preňho vždy akousi hádankou. Dokázal aj tie najnemožnejšie   hrdinské kúsky, labanci sa triasli už pri vyslovení jeho mena a   zahadzovali zbraň, keď sa dopočuli, že ide na nich sám pekelný   brigadír, ale pri jeho výbušnej povahe sa nikdy nedalo naňho úplne   spoľahnúť. A zavše sa Rákóczimu pozdávalo, akoby sa pod Očkayovou   neskrotnou povahou skrývalo ešte i niečo temné, nedobré…
    </tei:p>
    <tei:p>
     Znovu sa obrátil k mládencom v ošúchaných sedliackych háboch.
    </tei:p>
    <tei:p>
     – Kto ste? – spýtal sa prísne, keď si ich dôkladne premeral. –   Hovorte pravdu, nič nezatajujte. A pána brigadíra prosím, aby týchto   ľudí neprerušoval nijakými poznámkami, – povedal na Očkayovu   adresu.
    </tei:p>
    <tei:p>
     Ten sa s kyslým úsmevom mlčky poklonil a vzápätí sa zamračene   pozrel na Terchovčana, ktorý začal s tým, že predstavil seba i Janka   Líšku ako trnavských študentov, ktorí radšej ušli z Trnavy, než by sa   dali násilne zverbovať medzi labancov.
    </tei:p>
    <tei:p>
     Rákócziho tvár sa na tieto slová rozjasnila; veľmi ho potešilo, že   sa nájdu mladí ľudia, ktorí sú ochotní bez váhania položiť hoci   životy za jeho vec. Takých ľudí bolo, žiaľbohu, čoraz menej…
    </tei:p>
    <tei:p>
     Keď Ďurko Jánošík s jemu vlastným humorom vyrozprával históriu S   Hrajnohovými zbojníkmi, knieža to tak rozveselilo, že vstal z kresla,   aby sa mohol do sýtosti nasmiať. No keď začal rozprávať o príhode s   kurucmi, Rákócziho tvár sa zamračila.
    </tei:p>
    <tei:p>
     – Vravíte, amice, že ten človek mal u seba list? – spýtal sa.
    </tei:p>
    <tei:p>
     – Áno, vaša jasnosť, – riekol Jánošík, – ten list mám teraz ja.   Ale dovoľte, vaša jasnosť, aby som najprv dokončil.
    </tei:p>
    <tei:p>
     – Na to bude dosť času, najprv chcem vidieť list!
    </tei:p>
    <tei:p>
     Rozkaz, vaša jasnosť, – súhlasil ochotne Ďurko a vstal, aby   vytiahol spoza šuby dôkaz pravdivosti svojej správy.
    </tei:p>
    <tei:p>
     Keď podával kniežaťu doklad o zrade jeho najvernejších,   nepozorovane šibol zrakom po brigadírovi. V hĺbke duše bol   presvedčený, že list s brigadírom akosi súvisí.
    </tei:p>
    <tei:p>
     No na svoje prekvapenie zistil, že na jeho tvári nebolo ani stopy   po strachu, naopak, ústa sa mu stiahli do posmešného úškľabku. Je   azda Očkay len obyčajný táraj, a nie nebezpečný sprisahanec?
    </tei:p>
    <tei:p>
     Rákóczi zvedavo obracal v rukách zapečatený list.
    </tei:p>
    <tei:p>
     – Na vosku niet pečate, – usúdil sklamane, – ale vnútro listu azda   povie všetko, i odosielateľovo meno.
    </tei:p>
    <tei:p>
     Opatrne rozlomil vosk a vytiahol list z obálky. Aký bol však ich   úžas, keď videli, že list je celkom prázdny!
    </tei:p>
    <tei:p>
     Rákóczi vrhol na študentov temný pohľad.
    </tei:p>
    <tei:p>
     Do hrobového ticha zaznel brigadírov škodoradostný hlas:
    </tei:p>
    <tei:p>
     – Sú to podvodníci, vaša jasnosť, hneď som si to myslel, ale vaša   jasnosť nedala na slová svojho najvernejšieho!
    </tei:p>
    <tei:p>
     – Je to pravda? – osopil sa Rákóczi na užasnutých mládencov. – Ste   teda obyčajní, na šibenice zrelí podvodníci, a nie statoční kuruci,   za akých ste sa vydávali? Hovorte!
    </tei:p>
    <tei:p>
     Prvý sa prebral z prekvapenia Jánošík.
    </tei:p>
    <tei:p>
     – Nie sme podvodníci, vaša jasnosť, povedal vážne, – každé moje   slovo bolo pravdivé. Aký by to aj malo zmysel, prísť sem s vymyslenou   rozprávkou a dať sa tak hlúpo prichytiť pri podvode!
    </tei:p>
    <tei:p>
     Znelo to vierohodne, to musel uznať aj Rákóczi. Naozaj by nemalo   zmysel prísť sem bez dôkazu, veď by sa mu tak sami vydali do rúk. Ako   si však vysvetliť ten prázdny list?
    </tei:p>
    <tei:p>
     Do jeho úvah zaznel hlas Ďurka Jánošíka, ktorý sa zatiaľ úporne   usiloval prísť na koreň záhady.
    </tei:p>
    <tei:p>
     – Vaša jasnosť! – skríkol. – Myslím, že to mám! Citrón!
    </tei:p>
    <tei:p>
     V skutočnosti sa spoliehal iba na tušenie, ktoré ho dosiaľ   málokedy sklamalo, ale keď vrhol krátky pohľad na Očkayovu tvár,   vedel, že uhádol. Očkay bol v tej chvíli biely ako smrť.
    </tei:p>
    <tei:p>
     – Čože? zašomral neveriaco Rákóczi. – Citrón?
    </tei:p>
    <tei:p>
     – Myslím, vaša jasnosť, – odvetil vzrušene Jánošík, – že ten list   nie je taký prázdny, ako sa na prvý pohľad zdá! Áno, vaša jasnosť,   zradca namáčal svoje brko do citróna, a keby sme list priložili k   teplu, celkom iste by sa na ňom zjavilo písmo.
    </tei:p>
    <tei:p>
     Ukázalo sa, že v Očkayovi natrafil Ďurko Jánošík na protivníka,   ktorého neslobodno podceňovať. Brigadír priskočil k stolu, schytil   zradný list, a už aj stál pri kozube a pridŕžal ho nad šibajúcimi   plameňmi.
    </tei:p>
    <tei:p>
     – Ak je to pravda, – zvolal s predstieraným rozhorčením, hneď   uvidíme, kto je zradca, a potom, beda mu!
    </tei:p>
    <tei:p>
     Možno by to bol knieža najradšej spravil sám, veď sa to týkalo   jeho, ale už bolo neskoro.
    </tei:p>
    <tei:p>
     – Pozor! – zakričal Rákóczi, – zhorí!
    </tei:p>
    <tei:p>
     – Nezhorí, – ubezpečoval ho Očkay. Dávame predsa dobrý pozor. A už   sa tu naozaj objavujú akési do hneda zafarbené litery.
    </tei:p>
    <tei:p>
     Nahol sa k papieru, aby sa na ne zblízka pozrel, a nešťastie bolo   hotové. Papier sa dostal k plameňu a okamžite vzbĺkol.
    </tei:p>
    <tei:p>
     – Dočerta! – skríkol Rákóczi.
    </tei:p>
    <tei:p>
     – Dočerta! – zareval i brigadír a trel si prsty, ktoré si poriadne   popálil.
    </tei:p>
    <tei:p>
     – Dočerta, – skríkli aj amicenkovia, vidiac, že je po doklade ich   pravdovravnosti.
    </tei:p>
    <tei:p>
     – No to je krásne, – zlostil sa knieža a veru nechýbalo veľa   vylepiť od zlosti nešikovnému brigadírovi zaucho.
    </tei:p>
    <tei:p>
     – Hlupák! Tvojej hlúposti môžem ďakovať, že sme sa nedozvedeli   zradcovo meno!
    </tei:p>
    <tei:p>
     Jánošík sa bez vyzvania ozval:
    </tei:p>
    <tei:p>
     – List je síce stratený, vaša jasnosť, ale možno, že by som vedel   podať k nemu vysvetlenie.
    </tei:p>
    <tei:p>
     Rákóczi hodnú chvíľku so založenými rukami chodil po izbe. Teraz   už vedel, čo podniknúť, aby ho nepriateľ nenašiel nepripraveného.   Napokon strmo zastal pred študentmi a podal im ruku:
    </tei:p>
    <tei:p>
     – Ďakujem, páni študiózovia, som vám veľmi zaviazaný za cennú   službu, ktorú ste mi preukázali. Očkay, – obrátil sa k brigadírovi, –   postaraj sa, aby boli páni študiózovia dobre pohostení, zaslúžia si   to a iste majú poriadny hlad po toľkých dobrodružstvách.
    </tei:p>
    <tei:p>
     Možno si dobre predstaviť, s akými príjemnými pocitmi viedol Očkay   priateľov do tábora. Najradšej by ich bol na mieste vlastnými rukami   uškrtil, ale rozkaz je rozkaz. Múdro teda mlčal, ale netváril sa   veľmi veselo, keď odovzdával amicenkov dôstojníckemu kuchárovi, ktorý   sa mal postarať o ich žalúdky.
    </tei:p>
    <tei:p>
     Boli to veru radostné chvíle, keď im predložili na stôl taniere,   plné dobrého jedla, najmä Janko Líška bol vo svojom živle. Užasnutý   kuchár nestačil prinášať nové a nové porcie – mizli z taniera   udatného Mošovčana, ako keby ich sfúkol vietor. I vínka bolo   nadostač.
    </tei:p>
    <tei:p>
     – Vidíš, amicenko, takto sa mi to páči, – rečnil Janko Líška   uveličene, – to je správne pohostenie, dôstojné mena jeho jasnosti   pána kniežaťa. Vivat Rákóczi!
    </tei:p>
    <tei:p>
     Na to sa, pravdaže, muselo pripiť, pripíjali aj amicenkovia, aj   úslužný kuchár a už sa zvečerievalo, keď sa hostina pomaly   končila.
    </tei:p>
    <tei:p>
     Tak plynul prvý deň v Rákócziho službách. Ráno sa prebudili vo   svojom stane na veľký ruch. Ešte si ani oči nepretreli, keď sa k nim   vrútil mladý dôstojník s pozvaním ku kniežaťu.
    </tei:p>
    <tei:p>
     S prekvapením zistili, že celý tábor je už na nohách, a kde sa   ešte večer rozprestieralo veľké stanové mesto, bola už len   priestranná lúka, na ktorej sa mrvili tisícky kuruckých   bojovníkov.
    </tei:p>
    <tei:p>
     „Aha,“ pomyslel si s porozumením Ďurko Jánošík, „už sa to začína.   Rákóczi nevyčká, kým sa naňho zosypú vojská labanských generálov, sám   im vyjde v ústrety, a to je veru dobre.“
    </tei:p>
    <tei:p>
     I kaštieľ bol ani vymetený. Pred bránou postával tucet osedlaných   netrpezlivých koní, dvor bol plný oficierov, ktorí sa ponáhľali s   rozkazmi k svojim ľuďom, slovom, všetko jasne svedčilo, že Rákóczi sa   chystá k rozhodnému kroku.
    </tei:p>
    <tei:p>
     Zdvorilý adjutant odprevadil priateľov k dverám, ktoré už poznali   od včerajška. Zase pri nich stál Očkay, ale tváril sa, že študentov   nevidí.
    </tei:p>
    <tei:p>
     Rákócziho našli už vystrojeného na cestu. Bol veru naňho pekný   pohľad, ako tam stál pri okne v čiernej, striebornými šnúrami   vyzdobenej mentieke, mohutný, plecnatý, vyžarujúci nezlomnú energiu –   skutočné knieža a najvyšší vojvodca.
    </tei:p>
    <tei:p>
     – Tak ako ste sa mali, páni študiózovia, – pozdravil priateľsky   amicenkov, – neponosujete sa na kuchára?
    </tei:p>
    <tei:p>
     – Veľmi sme spokojní, vaša výsosť, – vykríkol radostne Janko   Líška.
    </tei:p>
    <tei:p>
     – Nič nám nechýbalo!
    </tei:p>
    <tei:p>
     – To ma teší, – usmial sa knieža. – Tak vám teda ešte raz ďakujem   za vaše služby, – pokračoval prívetivo, pohrávajúc si s rukoväťou   meča, – obdaroval by som vás i zlatom, žiaľbohu, v tejto chvíli nemám   zbytočného groša, všetko pohlcuje armáda, ale dám vás odprevadiť až   do Trenčína, a tam vám už nič nehrozí…
    </tei:p>
    <tei:p>
     Vtom ho prerušil urazený Jánošík:
    </tei:p>
    <tei:p>
     – A vaša jasnosť si myslí, že sme len preto sem prišli, aby sme   vzali peniaze a potom utekali do bezpečia? S odpustením, vaša   jasnosť, my sme to spravili len preto, aby sme mohli pod vašou   zástavou bojovať za slobodu poddanského ľudu. Naše životy patria   vám!
    </tei:p>
    <tei:p>
     – Ďakujem vám za vernosť, páni študenti, – povedal dojato, – buďte   teda vítaní. A pokiaľ ide o hodnosť v armáde, – obrátil sa osobitne k   Ďurkovi Jánošíkovi, – myslím, že by ste vedeli zastať funkciu   dôstojníka.
    </tei:p>
    <tei:p>
     Ten na jeho prekvapenie mávol rukou. Im vraj úplne postačí, keď   budú v prvej línii ako prostí kuruci a bude im cťou, keď sa   osvedčia.
    </tei:p>
    <tei:p>
     O niekoľko hodín pod vedením samotného kniežaťa prekročilo vojsko   Váh poniže Bohuslavíc. V Beckove ostalo len niekoľko sto chlapov ako   ochrana proti prípadnému prepadnutiu od chrbta.
    </tei:p>
    <tei:p>
     Keď dosiahol Rákócziho predvoj Mnešice, kde ešte prednedávnom bolo   v kaštieli jeho excelencie pána biskupa Pongráca tak veselo, ukázalo   sa, že bol najvyšší čas vyraziť, ak len nemala byť kurucká armáda z   troch strán obkľúčená. Labanci boli už na pochode, tri veľké kolóny   sa valili na beckovský tábor – jedna od severu cez Bohuslavice, druhá   cez brod priamo zo západu a tretia od Mnešíc cez Rakoľuby rovno od   juhu, aby predstierala, že hlavný útok sa rozvinie na ľavej strane   Váhu. Ale aj tak to bol od labanského vojvodcu výkon, za dvadsať   hodín sa prihnať zo Senice do Mnešíc! Bol však súčasne i jeho skazou,   lebo keď dorazili do Mnešíc, vojsko bolo už úplne vyčerpané pochodom   vo dne i v noci, takmer bez oddychu, len aby čím skôr vyrazili proti   beckovskému táboru. Nerátal však s prezradením svojich plánov…
    </tei:p>
    <tei:p>
     Ale ešte ani dobre nevykročil so štábom z Nového Mesta, keď   zaznela smerom od Mnešíc prudká streľba. To nebolo v jeho plánoch! Čo   sa tam, dočerta, deje?
    </tei:p>
    <tei:p>
     Nuž dialo sa, že jeho ľudia sa v divom úteku hnali naspäť. Keď ho   vlna utekajúcich dosiahla, zareval z plných pľúc.
    </tei:p>
    <tei:p>
     – Stoj! Čelom vzad!
    </tei:p>
    <tei:p>
     Potom vytiahol spoza pása pištole, a kto sa vraj opováži ďalej   utekať, bude synom smrti!
    </tei:p>
    <tei:p>
     V tej chvíli sa otvoril nový front, ktorý pohltil všetkých   bezhlavo utekajúcich vojakov. Rátal s tým, že rýchle napredujúci   kuruci vbehnú do slepej uličky a budú zdrvení cisárskymi vojskami z   oboch krídel.
    </tei:p>
    <tei:p>
     Kým hrali vojvodcovia svoju vysokú hru, drobní ľudia zakúsili   krvavý mnešický boj na vlastnej koži. Napríklad naši amicenkovia. Na   vlastnú žiadosť ich pridelili do skupiny, ktorá mala rozkaz   postupovať na Mnešice, práve tam sa núkali najlepšie možnosti dokázať   zdatnosť a oddanosť Rákóczimu. Pred Mnešicami už išlo do tuhého.
    </tei:p>
    <tei:p>
     Márne Ďurko Jánošík upozorňoval veliteľa svojej skupiny, aby   nehnal ľudí naraz dolu hradskou na dedinu; iste bude obsadená a   lepšie by bolo rozptýliť ľudí do širokého roja, aby labanské guľky   nenarobili veľa škody. Veliteľ však len opovržlivo hodil rukou, čo by   sa vraj zelený teológ rozumel vojenským veciam.
    </tei:p>
    <tei:p>
     Prvé, čo privítalo útočiacu kuruckú kolónu, bol kartáč, vypálený   dosť zblízka. Výkriky smrteľne zranených ešte ani nedozneli, už   nasledovala vražedná salva, ktorá dovŕšila dielo skazy. Z pyšnej   kuruckej kolóny ostalo len klbko zjašených, na smrť vystrašených   ľudí, hradská bola pokrytá telami mŕtvych aj ranených. Už sa zdalo,   že je všetkému koniec, lebo tí, čo ostali nažive, už sa obracali na   útek.
    </tei:p>
    <tei:p>
     Ale chaos netrval dlho. Kým sa zmenil na bezhlavý útek, vyrazil z   klbka zmätených povstalcov obrovský chlap v smiešnej sutane,   nasledovaný malým bucľatým kurucom, bojovne zakrúžil nad hlavou   veľkým drúkom, a s divým rykom sa hnal proti obrancom, ktorí na   čudného útočníka vyvaľovali oči.
    </tei:p>
    <tei:p>
     – To je iste blázon, – rehotali sa, ale o chvíľu ich smiech   prešiel – blázon stál uprostred nich a hrozivo sa oháňal svojím   strašným drúkom. Skôr ako sa spamätali, klesli na zem ako zrelé klasy   pod kosou ženca.
    </tei:p>
    <tei:p>
     Ďalšie prenikanie cez Mnešice bolo potom hračkou, nečudo, že   labanský generál, ktorý vycválal z Nového Mesta, aby bol svedkom   hladkého víťazstva nad Rákócziho vojskom, stretol sa so svojimi   utekajúcimi vojakmi.
    </tei:p>
    <tei:p>
     Ďurko sa ešte stále rozháňal drúkom, keď uprostred dobytej dediny   narazil na labanca, ktorý kráčal pokojne k nemu.
    </tei:p>
    <tei:p>
     – Ruky hore! – zahrmel naňho.
    </tei:p>
    <tei:p>
     Labanec ochotne a bez strachu poslúchol, ba ešte sa aj usmial na   obra v sutane, iste mu bol smiešny v takom nezvyklom rúchu.
    </tei:p>
    <tei:p>
     – Rozkaz, – povedal úslužne a zastal. A ak by ste nemali nič proti   tomu, rád by som sa prihlásil za kuruca.
    </tei:p>
    <tei:p>
     Chlap sa Jánošíkovi pozdával.
    </tei:p>
    <tei:p>
     – Dobre, – povedal po krátkej úvahe, – zavediem ťa k veliteľovi,   nech si ťa prijme. A ako sa voláš?
    </tei:p>
    <tei:p>
     – Uhorčík je moje meno, – povedal chlap a zdvorilo sa pred mocným   obrom uklonil.
    </tei:p>
    <tei:p>
     Veľkolepý, víťazný bol vstup kniežaťa Rákócziho do Nového   Mesta.
    </tei:p>
    <tei:p>
     Do Nového Mesta sa šlo od Mnešíc hore kopcom, na vrchu ktorého   stála narýchlo postavená slávobrána, ktorá mala obmäkčiť víťazné   knieža v prípadných kontribučných požiadavkách. Za slávobránou sa   tiesnili disciplinované davy novomestského obyvateľstva, hotové   zajasať.
    </tei:p>
    <tei:p>
     Potom sa šlo na námestie a odtiaľ rovno na radnicu, kde už bolo   všetko pripravené na ubytovanie kniežaťa a jeho sprievodu.   Novomešťania sa valili po boku víťazných kuruckých vojsk. V záplave   vojsk dvaja čudní bojovníci, ktorí vzbudzovali výbuchy smiechu   zvedavých Novomešťanov. Študent s drúkom v ruke a bruchatý kuruc   vedľa neho! Kde ich len zobrali?
    </tei:p>
    <tei:p>
     Ale aké bolo ohromné prekvapenie pre posmešníkov, keď práve pred   radnicou Rákóczi zoskočil z koňa a zavolal jasným hlasom:
    </tei:p>
    <tei:p>
     – Najprv prosím oboch pánov študiózov k sebe.
    </tei:p>
    <tei:p>
     Všetko dovôkol zmĺklo a trvalo hodnú chvíľu, než sa obaja   amicenkovia vyplietli z chumáča kuruckých bojovníkov.
    </tei:p>
    <tei:p>
     – Ako rozkážete, vaša jasnosť, – ozval sa pokojne Jánošík.
    </tei:p>
    <tei:p>
     Ten im dojato vykročil v ústrety:
    </tei:p>
    <tei:p>
     – Mám vám za čo ďakovať, ale nikdy nezabudnem na službu, ktorú mi   vykonal Ďurko Jánošík, keď prebojoval cestu do Mnešíc. Viem o tom   všetkom a verejne ho menujem kapitánom a jeho priateľa Janka Líšku   poručíkom, lebo aj on preukázal chrabrosť a neohrozenosť. Dúfam, že   obaja budú ďalej pokračovať vo svojej príkladnej bojovnosti.
    </tei:p>
    <tei:p>
     Tak sa stal Ďurko kuruckým kapitánom a Haničkin snúbenec Janko   kuruckým poručíkom, nech si Očkay o tom myslel, čo chcel. A aby bolo   šťastie novopečených kuruckých oficierov úplné, vtisol im Rákóczi do   rúk i niekoľko dukátov ako preddavok na dôstojnícku gážu.
    </tei:p>
    <tei:p>
     Ale na druhý deň ráno sa prebúdzali ťažko v jemných perinách   mestského hostinca, ako sa patrí na ľudí dôstojníckej hodnosti.
    </tei:p>
    <tei:p>
     Tá drzosť, – hundral Janko Líška, – budiť nás z oficierskeho   spánku! A koľko je vlastne hodín? Iste ani sedem.
    </tei:p>
    <tei:p>
     – Určite viac, – mienil Ďurko Jánošík, ktorému tá dôstojnícka   hodnosť vôbec nestúpla do hlavy.
    </tei:p>
    <tei:p>
     Stačilo však zrevať na sluhu, a problém bol vyriešený. Jedenásť   hodín, nič viac a nič menej. A trúbenie? Ach, páni oficieri, to   prichádzajú noví veľmoži na pomoc jeho jasnosti.
    </tei:p>
    <tei:p>
     – Noví veľmoži? – začudoval sa Jánošík. – Na to sa musím   pozrieť.
    </tei:p>
    <tei:p>
     O chvíľu stáli pred hostincom, aby boli svedkami ich príchodu.
    </tei:p>
    <tei:p>
     Ľahko im teraz prichádzať, – mienil opovržlivo Janko, – keď sme už   za nich všetko vykonali.
    </tei:p>
    <tei:p>
     Ďurko neodpovedal, len zbledol a zmeravel, a keď sa nič netušiaci   priateľ naňho pozrel, zbadal, ako mu sála z očí číra nenávisť.
    </tei:p>
    <tei:p>
     – Čo sa stalo? spýtal sa znepokojene.
    </tei:p>
    <tei:p>
     Poznáš toho veľmoža vpredu?
    </tei:p>
    <tei:p>
     Janko Líška v okamihu pochopil.
    </tei:p>
    <tei:p>
     – Áno, – povedal, – barón Révay a jeho ľudia.
    </tei:p>
    <tei:p>
     Ďurko sa pomaly upokojil. Veď akéže prekvapenie? Či ho pani   Zuzanka vo svojom liste neupozornila na túto možnosť a neprosila ho,   aby sa zďaleka vyhol jej žiarlivému manželovi.
    </tei:p>
    <tei:p>
     A predsa sa zrážke s ním nevyhol.
    </tei:p>
    <tei:p>
     Popoludní knieža Rákóczi zvolal k sebe na poradu dôstojníkov,   medzi nimi i Jánošíka. Kapitán Jánošík ešte stále nemal kuruckú   uniformu, dostavil sa teda ku kniežaťu vo svojej ošúchanej sutane a   stálo ho mnoho vysvetľovania, kým ho stráž pustila.
    </tei:p>
    <tei:p>
     U Rákócziho sa už tiesnilo veľa povstaleckých vodcov. Oslnivo sa   medzi nimi vynímali nádherne odetí magnáti zo všetkých končín   Rákóczim ovládaného Uhorska.
    </tei:p>
    <tei:p>
     Keď chudobný terchovský študent videl túto pyšnú nádheru, po prvý   raz sa zahniezdila v jeho duši pochybnosť* či to Rákóczi naozaj   úprimne myslí svoje heslo o poddanskej slobode. Lebo tí, ktorých u   Rákócziho videl, boli okrem vojenských veliteľov samí mocní veľmoži,   mocní podľa mena i skutočnej moci, samí zemepáni, ktorí by sa nikdy   dobrovoľne nezriekli svojich výsad. Ak sú teda Rákócziho prívržencami   a podporujú jeho povstanie, čo si potom myslieť o samotnom   Rákóczim?
    </tei:p>
    <tei:p>
     Ale nebolo času na premýšľanie. Skôr ako sa mohol dokonale   rozhliadnuť po svojom okolí, vkročil do izby Rákóczi a šum okamžite   stíchol.
    </tei:p>
    <tei:p>
     Nebola to asi náhoda, že Rákócziho zrak spočinul najprv na   Jánošíkovi, ktorý sa vynímal nielen svojou obrovitou postavou, ale aj   kňazským habitom, nápadne sa odrážajúcim od všetkej magnátskej   nádhery.
    </tei:p>
    <tei:p>
     Na všeobecný úžas pristúpil knieža rovno k nemu a podal mu srdečne   ruku.
    </tei:p>
    <tei:p>
     Hľa, – čudoval sa, – môj hrdina je ešte vždy v sutane, hoci mu už   patrí kapitánska rovnošata.
    </tei:p>
    <tei:p>
     – Odpusťte, jasnosť, – odvetil Ďurko, – ešte som nemal čas   zadovážiť si kapitánske rekvizity. Urobím tak čo najskôr a súčasne si   dovoľujem poďakovať za také vysoké vyznamenanie.
    </tei:p>
    <tei:p>
     Všetci žasli, ako nenútene sa sedliacky syn rozpráva s   kniežaťom.
    </tei:p>
    <tei:p>
     – Takáto drzosť, – zavrčal barón Révay, ktorý hneď Jánošíka   spoznal.
    </tei:p>
    <tei:p>
     Poznámku počuli viacerí, aj Ďurko. Révaya nevidel, ale dobre   poznal jeho hrubý, chrapľavý hlas. Ale neobrátil sa k pôvodcovi   urážlivej poznámky, chladno sa díval pred seba, akoby sa ho poznámka   netýkala, a to bola iste najlepšia odpoveď: Révaya išlo rozhodiť od   zlosti.
    </tei:p>
    <tei:p>
     V tej chvíli pristúpil Rákóczi k Révayovej skupine.
    </tei:p>
    <tei:p>
     – Moje najponíženejšie blahoželanie k včerajšiemu slávnemu   víťazstvu, – zafufnal barón, keď pred ním knieža zastal a chladne mu   podával ruku.
    </tei:p>
    <tei:p>
     – Ďakujem, vaša milosť, – odvetil knieža. – Aj ja ľutujem, že ste   sa nemohli zúčastniť tohto veľkolepého víťazstva.
    </tei:p>
    <tei:p>
     To bola tvrdá výčitka a barón so zarumenenou tvárou chytro   odvetil:
    </tei:p>
    <tei:p>
     – Nie mojou vinou, vaša jasnosť, ponáhľal som sa so svojimi ľuďmi,   ako som mohol, ale všetko bolo márne, došli sme neskoro, Nové Mesto   bolo už v rukách vašej milosti. Budem to do smrti ľutovať…
    </tei:p>
    <tei:p>
     Vtom sa otvorili dvere mestskej zasadacej siene a v nich sa   zjavila elegantná postava Rákócziho ceremoniára, pána Ottlýka:
    </tei:p>
    <tei:p>
     – Jeho jasnosť náš najmilostivejší knieža prosí ich milosti   zasadnúť k spoločnej porade.
    </tei:p>
    <tei:p>
     Ďurkovi Jánošíkovi a mnohým iným kuruckým dôstojníkom sa už neušlo   miesto pri stole a zostali stáť pri dverách. Za úctivého ticha   Rákóczi vstal a prehovoril k ich milostiam.
    </tei:p>
    <tei:p>
     – Kráčame z milosti božej od víťazstva k víťazstvu, okrem   Sedmohradska a veľkej časti Zadunajska je už takmer celá Horná zem v   našej moci a nepotrvá dlho, udrieme na brány Prešporka, aby sme   zahnali spupného Habsburga späť do viedenského pelechu. Potom bude   celá naša uhorská vlasť slobodná. To je náš konečný cieľ, iný   nepoznáme!
    </tei:p>
    <tei:p>
     Jánošíkovi sa chcelo skríknuť: A čo s oslobodením poddanstva, ako   vaša jasnosť od začiatku sľubovala, to nepatrí medzi konečné   ciele?
    </tei:p>
    <tei:p>
     Rákóczi však pokračoval:
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – K tomu svätému cieľu som sa usiloval zmobilizovať všetky národné   sily: šľachtu, meštianstvo i poddanstvo, lebo všetky tri stavy majú   na našom víťazstve rovnaký záujem: oslobodenie spod habsburského   panstva. Myslím, že sa mi mobilizácia podarila: ako ráčia byť vaše   milosti svedkom, pod moje zástavy sa prihlásili všetky tri stavy v   utešenej jednote, a ak stoja tieto tri stavy pri nás, aké potom   pochybnosti o budúcnosti?
    </tei:p>
    <tei:p>
     Bolo to povedané veľmi jasne, ale na všeobecné prekvapenie ozval   sa zrazu uprostred nadšeného tlieskania nespokojný hlas:
    </tei:p>
    <tei:p>
     – A budú potom tie tri obetavé stavy na dôkaz vďaky aj   zrovnoprávnené?
    </tei:p>
    <tei:p>
     Kým sa Rákóczi zmohol na odpoveď, vypukla v poradnej sieni   búrka:
    </tei:p>
    <tei:p>
     – Čo je to za opovážlivosť? – kričali pohoršene ich milosti. Kto   sa opovažuje hovoriť o rovnoprávnosti?
    </tei:p>
    <tei:p>
     Lenže v Ďurkovi už vrelo. Vystúpil a prekričal všeobecné   pobúrenie:
    </tei:p>
    <tei:p>
     – Nijaká opovážlivosť, ak smiem prosiť. Spytujem sa, či bojujúce   poddanstvo môže rátať s pôvodným programom jeho jasnosti, podľa   ktorého by sa malo dočkať oslobodenia.
    </tei:p>
    <tei:p>
     To bol, pravdaže, koniec jeho kuruckej kariéry. Mošovský barón v   okamihu využil trúfalé Terchovčanovo vystúpenie.
    </tei:p>
    <tei:p>
     – Vidíte ho, rebela? – skríkol dunivým hlasom. – Kurucký kapitán,   ktorý zrádza svojho najvyššieho veliteľa! Stavia sa proti nemu a   hlása buričské myšlienky! Von s ním!
    </tei:p>
    <tei:p>
     Ich milosti mu dali jednohlasne za pravdu. To by ešte chýbalo, aby   sa sedliak mohol postaviť na roveň pánovi!
    </tei:p>
    <tei:p>
     A tak stál Ďurko Jánošík uprostred zlostnej vravy úplne osamotený,   lebo ostatní nezemanskí kuruckí dôstojníci boli priveľmi opatrní na   to, aby sa proti vlastnému presvedčeniu postavili za bláznivého   študenta.
    </tei:p>
    <tei:p>
     Barón Révay videl, že sa blíži jeho chvíľa.
    </tei:p>
    <tei:p>
     Keď utíchol rozhorčený pokrik, zvolal:
    </tei:p>
    <tei:p>
     – Navyše ho obviňujem z nekresťanského lupičstva domáceho mieru. A   žiadam jeho príkladné potrestanie!
    </tei:p>
    <tei:p>
     Obvinenie bolo také prekvapujúce, že v sieni zavládlo hrobové   ticho. Sám Rákóczi strnul a v očakávaní sa pozrel na študenta.
    </tei:p>
    <tei:p>
     Jánošík vedel, čo bude nasledovať, hoci do poslednej chvíle dúfal,   že barón predsa neklesne tak hlboko, aby vydal na milosť a nemilosť   dobré meno svojej ženy. Mýlil sa.
    </tei:p>
    <tei:p>
     – Tento drzý chlap, – jačal barón Révay, – sa opovážil zdvihnúť   svoje nemravné oči na moju ženu, a ja nemôžem viac veriť jej   vernosti!
    </tei:p>
    <tei:p>
     Bolo to neslýchané obvinenie, tým väčšmi, že ho predniesol sám   manžel, všemožný mošovský zemepán, jeden z najvplyvnejších a   najbohatších hornouhorských magnátov.
    </tei:p>
    <tei:p>
     Rákóczi v prvom okamihu sám nevedel, čo si má o tom myslieť. Ale   išlo o obvinenie kuruckého dôstojníka, a žalobcom bol jeden z   najbohatších a najurodzenejších veľmožov celého horného Uhorska,   ktorého spojenectvo bolo veľmi dôležitou vecou pre jeho politické   zámery. Toto posledné rozhodlo. Prísne si premeral obvineného   Jánošíka a strmo sa ho spýtal:
    </tei:p>
    <tei:p>
     – Čo vy na to, pán študiózus?
    </tei:p>
    <tei:p>
     Čo mohol Ďurko odpovedať? Má sa brániť pred takým podlým   obvinením? Mlčal. Ale tým len potvrdzoval barónovo obvinenie.
    </tei:p>
    <tei:p>
     – Nemáte nijakú odpoveď na obvinenie jeho milosti pána baróna   Révaya? – tvrdo sa naňho osopil knieža.
    </tei:p>
    <tei:p>
     Namiesto odpovede sa Jánošík rovno pozrel do tváre svojmu   žalobcovi. Ten síce uhol jeho pohľadu, ale potom sa ešte väčšmi   rozčertil a znovu sa rozkričal:
    </tei:p>
    <tei:p>
     – Obvinený mlčí a ja znovu opakujem svoje obvinenie. Ten človek si   zaslúži príkladné potrestanie a ja sa pýtam, či azda nestačí slovo   uhorského veľmoža? Žiadam spravodlivosť od jeho jasnosti!
    </tei:p>
    <tei:p>
     Všetci teraz hľadeli s očakávaním na vodcu povstania, keď sa zrazu   na všeobecné prekvapenie ozval i obvinený. Povedal iba toľko:
    </tei:p>
    <tei:p>
     – Celkom správne, i ja žiadam spravodlivosť od jeho jasnosti!
    </tei:p>
    <tei:p>
     Fraňo Rákóczi porozumel, že spurný, nesympatický mošovský barón   hral nepeknú, nedôstojnú hru: veril teraz už v nevinu svojho   hrdinského kapitána, ale už bolo neskoro, o osude Ďurka Jánošíka už   bolo rozhodnuté.
    </tei:p>
    <tei:p>
     Porada ich milostí sa ešte neskončila, keď z brány radnice   vykročil oddiel ozbrojených kuruckých bojovníkov a uprostred nich   mohutný študent v sutane, ktorý ešte len pred chvíľou bol ich   obdivovaným víťazným kapitánom. Takáto náhla zmena bola i pre   prostoduchých kurucov nepochopiteľná, a preto s patričným rešpektom   viedli svojho hrdinu novomestským hlavným námestím k radničnému   žaláru.
    </tei:p>
    <tei:p>
     Ďurko Jánošík prijal svoj osud rezignovane. Aspoň o jednom sa   dôkladne presvedčil na vlastné oči a na toto poučenie nikdy   nezabudne: pánom neslobodno veriť. Páni ostanú večnými nepriateľmi   poddaného ľudu, nech už sľubujú, čo chcú, im ide vždy len o vlastnú   kožu.
    </tei:p>
    <tei:p>
     Eskorta zastala pred sivou budovou žalára, ktorý má prijať medzi   svoje studené múry mnešického hrdinu, obžalovaného z buričstva a   zvádzania.
    </tei:p>
    <tei:p>
     Zajatca prijala stráž. Tvár jedného zo žalárnikov sa mu zdala   povedomá. Keď však za ním s tupým rachotom zapadli dvere cely, už mu   na ničom nezáležalo.
    </tei:p>
    <tei:p>
     Ale ten strašný, dlhý večer a noc, čo nasledovala!
    </tei:p>
    <tei:p>
     Na svitaní sa pomaly roztvorili dvere a do cely vkročil žalárnik,   ktorý sa mu zdal známy. Územčistý, tmavý chlap, v očiach šibalské   ohníčky. Ale Ďurko si ešte stále nevedel spomenúť.
    </tei:p>
    <tei:p>
     – Čo je? – spýtal sa neprívetivo.
    </tei:p>
    <tei:p>
     Žalárnik sa pred študentom rozkročil a priateľsky sa naňho   zaškľabil.
    </tei:p>
    <tei:p>
     – Nepoznávate ma, pán študiózus?
    </tei:p>
    <tei:p>
     Väzeň nebol na nič zvedavý a roztržito hľadel úkosom na   žalárnika.
    </tei:p>
    <tei:p>
     – Neviem sa rozpamätať.
    </tei:p>
    <tei:p>
     – Ale, pán študiózus, veď som ja ten, ktorého ste pri útoku na   Mnešice zachránili! Bývalý labanec Uhorčík!
    </tei:p>
    <tei:p>
     Jánošík sa musel nevdojak usmiať, keď si pomyslel, ako rýchlo sa   mení situácia v týchto búrlivých časoch. Ešte pred niekoľkými   hodinami bol veľkým kuruckým hrdinom, ktorého zásluhy verejne uznal   samotný knieža, a teraz sedí za mrežami strážený človekom, ktorému   zachránil život. To stačilo, aby sa mu vrátil humor, ktorý ho v   živote málokedy opúšťal.
    </tei:p>
    <tei:p>
     Isteže sa na vás pamätám, milý priateľ, – riekol, – lenže od tých   čias sa naše úlohy zmenili. Dnes ste vy hore a ja celkom na   spodku.
    </tei:p>
    <tei:p>
     – To nie je také isté, – odpovedal čudný žalárnik a opatrne sa   poobzeral, akoby sa bál nepovolaných uší.
    </tei:p>
    <tei:p>
     Teraz zbystril pozornosť Ďurko.
    </tei:p>
    <tei:p>
     – Prečo to nie je celkom isté? – stíšil hlas.
    </tei:p>
    <tei:p>
     Vzápätí sa mu dostalo prekvapujúceho vysvetlenia. Uhorčík   pristúpil celkom k nemu:
    </tei:p>
    <tei:p>
     – Preto, pán kapitán…
    </tei:p>
    <tei:p>
     – Nie som už nijaký kapitán, – prerušil ho trpko. – Som len   obyčajný väzeň bez mena a dôstojnosti.
    </tei:p>
    <tei:p>
     – Ste kapitánom napriek všetkému, čo sa vám stalo, – riekol   Uhorčík, – a aj vždy kapitánom budete.
    </tei:p>
    <tei:p>
     To znelo ešte záhadnejšie a Jánošík nevychádzal z údivu.
    </tei:p>
    <tei:p>
     Jeho jasnosť azda zmenila svoj úmysel? – prerušil ho   nedočkavo.
    </tei:p>
    <tei:p>
     Uhorčík sa mu zasmial do očí.
    </tei:p>
    <tei:p>
     – Nič také, pán študiózus. Vari vám tak veľmi záleží na milosti   jeho jasnosti?
    </tei:p>
    <tei:p>
     Ďurko mlčal. Začínal chápať.
    </tei:p>
    <tei:p>
     – Pozrite sa, pán študiózus, – pokračoval Uhorčík dôrazne, – čo   môžete očakávať od človeka, ktorý zradil nielen vás, ale i vec, za   ktorú pôvodne bojoval?
    </tei:p>
    <tei:p>
     Jánošík nevedel, čo odpovedať. Žalárnik hovoril pravdu. Rákóczi v   jeho očiach dohral svoju úlohu, stal sa zradcom najšľachetnejšej   veci, oslobodenia poddanstva, a tým končia všetky jeho záväzky.
    </tei:p>
    <tei:p>
     – Máte pravdu… ak vám možno veriť. A vôbec, ako môžem veriť   človeku, ktorý je najprv labancom, potom kurucom. Kde je záruka, že   vaše slová sú mienené statočne?
    </tei:p>
    <tei:p>
     Nato sa Uhorčík zadumane usmial.
    </tei:p>
    <tei:p>
     – To nech vás netrápi, pán študiózus, – riekol po chvíľke   mlčania.
    </tei:p>
    <tei:p>
     – Ja mám o veciach vlastnú mienku a pre vás je najdôležitejšie to,   že vám chcem dopomôcť k úteku.
    </tei:p>
    <tei:p>
     Potom sa ešte raz poobzeral a ticho mu zašepkal:
    </tei:p>
    <tei:p>
     – Počkajteže chvíľu, pán kapitán, musím sa vonku ešte raz   presvedčiť, či je vzduch čistý; ide najmä o to, aby sme sa   nepozorovane prešmykli okolo strážnej pohotovosti.
    </tei:p>
    <tei:p>
     Netrvalo dlho a Uhorčík sa vrátil.
    </tei:p>
    <tei:p>
     – Môžeme ísť, – povedal, – zdá sa mi, že pohotovosť spí, lebo   teraz mám ja službu. Ak si dáme pozor a nespôsobíme hluk, sme   voľní.
    </tei:p>
    <tei:p>
     Podarilo sa. Len čo boli vonku, dali sa do behu a zastavili sa až   dolu pod Klčovom, kde sa pred nimi vynoril z tmy malý tučný   človiečik.
    </tei:p>
    <tei:p>
     – Janko! – skríkol Jánošík, – čo tu hľadáš?
    </tei:p>
    <tei:p>
     – Čakám, – odvetil pokojne Janko Líška.
    </tei:p>
    <tei:p>
     – A vedel si, že prídeme?
    </tei:p>
    <tei:p>
     – Pravdaže som vedel, veď ma ten tvoj podarený žalárnik zavčasu   upozornil.
    </tei:p>
    <tei:p>
     Ďurko Jánošík až teraz zbadal, že jeho verný druh má na sebe znova   študentský habitus.
    </tei:p>
    <tei:p>
     – A kde je tvoja pyšná oficierska uniforma?
    </tei:p>
    <tei:p>
     Janko Líška mávol pohŕdavo rukou:
    </tei:p>
    <tei:p>
     – Azda ju len nebudem nosiť po príkorí, ktoré sa stalo môjmu   najlepšiemu priateľovi! Radšej budem túlavým študentom ako poručíkom   jeho jasnosti pána kniežaťa Rákócziho.
    </tei:p>
    <tei:p>
     Ďurko Jánošík by ho bol najradšej od dojatia objal, ale na citové   výlevy nebolo času. Uhorčík nástojil, aby sa poponáhľali,   nebezpečenstvo sa ešte nepominulo. Museli sa čím skôr dostať najďalej   od Nového Mesta. Najrozumnejšie bude rovno na sever hore Považím, tam   ich budú hľadať najmenej, v presvedčení, že utečenci zahli smerom na   juh, k cisárskym, kde by sa najskôr mohli stratiť.
    </tei:p>
   </tei:div>
   <tei:div type="chapter">
    <tei:head>
     V. KAPITOLA
    </tei:head>
    <tei:head>
     Pod korbáčom nového zemepána
    </tei:head>
    <tei:p>
     V hostinci U zlatého býka pod žilinskými laubňami bolo v ten večer   veselo. Trhovci z Turca, Oravy, Liptova, Trenčína, ba i   vzdialenejšieho Hontu a Nitrianskej, ktorí zaplavili na výročný trh   celú Žilinu, si pripíjali na dobré obchody – veď už bol najvyšší čas,   tie prekliate vojny by zruinovali celý obchod. Sláva jeho jasnosti   kniežaťu Rákóczimu, že vojnu preložil do južnejších krajov, horné   stolice už dosť vytrpeli a majú veru nárok na trošku voľného   obchodovania.
    </tei:p>
    <tei:p>
     Bolo tu veľa hostí, trhovci s plnými mešcami i žilinskí mešťania.   V takejto serióznej spoločnosti sa potom čudne vynímali tri podozrivé   indivíduá v kúte. Ktovie, či budú mať dosť peňazí zaplatiť cech,   nevyzerajú dôveryhodne vo svojich ošúchaných háboch. Tí dvaja v   zaprášených študentských sutanách by ešte ako tak ušli, hoci to boli   celkom iste túlaví študenti, ale z toho tretieho v kuruckej rovnošate   nehľadelo nič dobré. Boh uchovaj stretnúť sa s tým čiernym zamračeným   chlapom niekde v hore, človek by si nebol istý životom.
    </tei:p>
    <tei:p>
     Ale zatiaľ nebolo príčiny k zakročeniu, a tak sa hostinského   nedôvera prejavovala v zamračených kradmých pohľadoch. Tieto však   vôbec nebránili Ďurkovi Jánošíkovi a jeho dvom sprievodcom, Jankovi   Líškovi a Uhorčíkovi, aby sa dosýta nenajedli a nepotúžili vínom.   Pochod z Nového Mesta do Žiliny ich poriadne vysilil, a potom,   chvalabohu, bolo z čoho; vo vreckách sa ešte vždy našli nejaké   toliare, i keď ich nebolo veľa.
    </tei:p>
    <tei:p>
     – Čo teraz? – vzdychol Janko Líška utrápene. Jankove starosti   museli byť naozaj veľké, keď ich nevedela umlčať ani skvelá pivnica   Zlatého býka.
    </tei:p>
    <tei:p>
     Čože je tebe, – usmial sa Ďurko Jánošík, – ty si sa nedopustil   ničoho trestného, pôjdeš si pekne krásne do Mošoviec, možno tam už   nájdeš Haničku, oženíš sa, budeš šťastným otcom… ale ja…
    </tei:p>
    <tei:p>
     Pri stole troch utečencov na chvíľku zavládlo mlčanie. Potom   Jánošík pokračoval:
    </tei:p>
    <tei:p>
     – Ja som na tom horšie. V Rákócziho očiach som odpadlík a   dezertér, ktorý patrí na šibenicu, a určite môžem rátať s tým, že   budú po mne sliediť.
    </tei:p>
    <tei:p>
     – To je pravda, – vravel Uhorčík a zahalil sa oblakom dymu. – Pána   študióza môžu v ktorejkoľvek chvíli lapiť a vydať vojenskému súdu, to   je isté. A ako by ortieľ vojenského súdu vyznel, to si môžete   domyslieť.
    </tei:p>
    <tei:p>
     Len čo to dopovedal, do miestnosti vrazila mestská stráž vedená   robustným poddôstojníkom. Chlapi boli ozbrojení halapartňami a prišli   celkom iste zbierať jarmočných zlodejov, ktorými bola Žilina v týchto   dňoch zaplavená, ako to bývalo počas výročných trhov.
    </tei:p>
    <tei:p>
     Všetko sa ustrašene obrátilo k ozbrojeným návštevníkom, ale keď   trhovci videli, o čo ide, nehatene pokračovali v zábave.
    </tei:p>
    <tei:p>
     Len s Uhorčíkom sa stala náhla zmena. Celý strnul, akoby v   očakávaní nepríjemného prekvapenia chcel si rýchlo skryť tvár v   dlaniach, ale už bolo neskoro.
    </tei:p>
    <tei:p>
     Pred stolom utečencov stál veliteľ mestskej stráže a s prenikavým,   zamračeným pohľadom si premeriaval Uhorčíka.
    </tei:p>
    <tei:p>
     Hej, počuj, – zakričal potom naňho, – teba by som mal odniekiaľ   poznať. Nože sa mi pozri pekne do očí.
    </tei:p>
    <tei:p>
     Uhorčík spustil dlane z tváre a s dobre predstieraným prekvapením   vyhovel robustnému poddôstojníkovi.
    </tei:p>
    <tei:p>
     – Chcete niečo odo mňa? čudoval sa.
    </tei:p>
    <tei:p>
     Na úžas oboch priateľov poddôstojník ticho zahvízdal a zakričal: –   Hneď som si to myslel. Sem sa, mládenci, tu máme vtáčika, čo nám   vlani tak pekne uletel, keď sme ho ziapali po tej lúpeži u žida   Árona. Nože ho pekne poviažte!
    </tei:p>
    <tei:p>
     Tu sa stala neuveriteľná vec. Skôr ako sa strážci pohli z miesta,   Uhorčík s divým zakliatím prevrhol ťažký dubový stôl, ktorý tak   privrzol poddôstojníkovi nohu, až od bolesti zaryčal; vytrhol si   spoza pása dve nabité pištole a prerazil si cestu medzi ustráchanými   strážnikmi ku dverám. Ale ešte mal toľko duchaprítomnosti a drzosti,   že sa na prahu dvier obrátil k amicenkom a zakričal na rozlúčku: Do   videnia, páni študenti!
    </tei:p>
    <tei:p>
     To ostatné sa odohralo v dramatickom zhone. Len čo za zbojníkom   zapadli s ohlušujúcim treskotom dvere, prebrali sa strážnici z   ustrnutia, a hybaj za Uhorčíkom. V miestnosti nastala neopísateľná   trma-vrma, všetko to vyskočilo spoza stola a chcelo pomáhať pri   chytaní zbojníka.
    </tei:p>
    <tei:p>
     Tento chaos využil veľmi rozumne Ďurko Jánošík, ktorý dobre   predvídal, aké by mohlo mať pre nich následky, že sedeli v   spoločnosti hľadaného lúpežníka, a zašepkal amicenkovi Jankovi:
    </tei:p>
    <tei:p>
     – Teraz hľaďme zdúchnuť, ináč by sme mohli zle obísť.
    </tei:p>
    <tei:p>
     Nebolo napokon ťažké uniknúť nepozorovane zhluku poplašených ľudí.   Stačilo zahnúť za najbližší roh, a boli v bezpečí.
    </tei:p>
    <tei:p>
     Nad ránom dosiahli amicenkovia Strečno a oddýchli si pred   kostolom.
    </tei:p>
    <tei:p>
     Práve svitalo, bolo chladno, jeseň sa už citeľne hlásila k slovu,   dolu hučal svoju večnú pieseň vagabund Váh, dedina ešte spala a to   všetko oživilo v Ďurkovi Jánošíkovi spomienku na utešené májové   svitanie, keď stál na terase Starhradu v spoločnosti panny Zuzanky.   Vtedy bola jar a dnes už je jeseň.
    </tei:p>
    <tei:p>
     Na to všetko myslel v tejto rannej chvíli a nebolo mu veru veselo   okolo srdca. Čo môže očakávať od života, aká budúcnosť mu kynie?   Odteraz aby sa len skrýval…
    </tei:p>
    <tei:p>
     Smutne sa pozrel na Janka Líšku, ktorý vedľa neho bezmocne   chrumkal tvrdú kôrku chleba, čo v náhlosti ešte stihol strčiť zo   stola do vrecka. Aj ten mu už uniká, aj s ním sa bude musieť   rozlúčiť.
    </tei:p>
    <tei:p>
     Keď mu to clivým hlasom povedal, Janko mu bez váhania navrhol, aby   sa vybral do Turca, doma v Terchovej nebude v bezpečí, tam ho celkom   iste nájdu.
    </tei:p>
    <tei:p>
     Áno, – zasmial sa trpko Ďurko, a v Turci, na dosah Révayovej ruky,   by ma vari nenašli… Ech, Janíčko, Janíčko, pekne mi ty radíš. Niet   iného východiska, rozlúčime sa, priateľ milý, tu sa naše cesty   rozchádzajú.
    </tei:p>
    <tei:p>
     Priatelia sa so zarosenými očami srdečne objali i pobozkali,   stisli si ruky, popriali si do života veľa šťastia, a potom sa už   naozaj rozlúčili. Každý iným smerom…
    </tei:p>
    <tei:p>
     Ale na svadbu nám prídeš, – zakričal ešte Janko Líška, keď kráčal   dolu dedinou a smutne kýval na rozlúčku.
    </tei:p>
    <tei:p>
     Cestou do Terchovej mal Jánošík na rozmýšľanie dosť času. Ale až v   Belej sa dozvedel, že teplické panstvo a s ním i Terchová už nie je   majetkom dobrého starhradského pána grófa Pongráca, ale poľského   prišelca grófa Lovonoského, ktorý si čoskoro ponemčil rodové meno na   Löwenburg.
    </tei:p>
    <tei:p>
     Prešiel Varínom, Krasňanmi, Strážou a Belou a čím väčšmi sa blížil   k Terchovej, tým boli jeho pocity rozdvojenejšie. Na jednej strane   hlboká radosť, že po viacmesačnej neprítomnosti znova uvidí svojich   starých rodičov, na druhej strane obavy, ako prijmú také náhle   prerušenie jeho štúdií. Isto to bude pre nich kruté sklamanie, veď   toľko nádejí vkladali doňho, a teraz sa musia dozvedieť, že všetkému   je koniec, ba že ich syn je ešte i úradmi stíhaný.
    </tei:p>
    <tei:p>
     Nebyť veselého štebotania Varínky, možno by sa bol aj otočil a   šiel za Jankom do Mošoviec. Ale už tu boli prvé terchovské domčeky,   jeden vedľa druhého, po oboch stranách, ani živej duše pred nimi, len   sem-tam opustené deti v prachu hradskej. A už mu prudko zatĺklo   srdce. Tam za kostolom je otcovský dom, čistý, bielo natretý   richtársky dom, duša celej dediny.
    </tei:p>
    <tei:p>
     S tlčúcim srdcom sa ako zlodej vkradol na otcovský dvor. Ozvalo sa   v ňom neblahé, chmúrne tušenie. Tá neprirodzená tichosť, to strašné   mlčanie…
    </tei:p>
    <tei:p>
     Priskočil ku dverám a stisol kľučku. Keď roztvoril dvere, videl   pred sebou dievča, ktoré sa naňho ustrašene dívalo. No úľak dievčaťa   netrval dlho. V očiach sa mu mihlo poznanie a spýtalo sa ošumelého   študenta:
    </tei:p>
    <tei:p>
     – To si ty, Ďurko?
    </tei:p>
    <tei:p>
     – Áno, ja som to, – odvetil udivene. Kto si a čo tu hľadáš?
    </tei:p>
    <tei:p>
     Na jeho veľký údiv dievča priložilo prst k ústam a ticho   zašeptalo:
    </tei:p>
    <tei:p>
     – Nehovor nahlas, počuli by ťa.
    </tei:p>
    <tei:p>
     To bolo celkom nepochopiteľné.
    </tei:p>
    <tei:p>
     Prečo by som nehovoril nahlas? Kto by ma nemal počuť?
    </tei:p>
    <tei:p>
     Dievča neodpovedalo, len kývlo hlavou a viedlo Ďurka Jánošíka do   izby, ktorá sa zdala celkom tmavá po slnečnom jase vonku. Potom   ustúpilo nabok a ticho zašepkalo:
    </tei:p>
    <tei:p>
     – Tu leží, spí, len tíško, aby sa neprebudila.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Keď si Ďurko trochu navykol na tmu, videl, že stojí pred   rodičovskou posteľou a z belosti perín dívala sa naňho biedna,   prepadnutá, ustarostená tvár matky. V tej chvíli sa mu vydral z hrude   synovský vzlyk, ktorý otriasol jeho mocným telom, kolená sa mu   podlomili a stálo ho mnoho úsilia, aby neklesol k peľasti rodičovskej   postele.
    </tei:p>
    <tei:p>
     Si to ty, Ďurko? – zašepkala matka a chcela sa nadvihnúť. Musela   byť však už veľmi slabá, lebo hlava jej bezvládne klesla nazad do   perín.
    </tei:p>
    <tei:p>
     Áno, ja som to, mamička, – odvetil chrapľavým hlasom a s bolestným   stonom sa vrhol na kolená k posteli a horúcimi bozkami pokryl chudú   materinskú ruku. Potom sa vzmužil.
    </tei:p>
    <tei:p>
     – Čože sa vám stalo, mamička, že ležíte? – spýtal sa pokojnejšie a   vstal.
    </tei:p>
    <tei:p>
     Nič to, Ďurko, – riekla, – to len náhla slabosť, veď som už stará,   prejde to a budem zasa na nohách.
    </tei:p>
    <tei:p>
     Dokonca sa pokúsila aj o úsmev. Úbohá materinská lesť. Akoby Ďurko   nebol zbadal preľaknutý pohľad! Aj slepý mohol vidieť, že sa za   matkinou chorobou musí skrývať niečo zlé.
    </tei:p>
    <tei:p>
     A čože si tak náhle prišiel? – bola jej ďalšia otázka. – Práve   uprostred štúdií…
    </tei:p>
    <tei:p>
     To mohol vysvetliť veľmi ľahko. Nuž, samé vojny, rinčanie zbraní   na všetky strany, ťažko študovať, keď i študentov do vojny lapajú,   treba to všetko prečkať, až nastanú znova pokojnejšie časy…
    </tei:p>
    <tei:p>
     Keď bol Ďurko i s dievčaťom znova v kuchyni, naladil drsný   tón:
    </tei:p>
    <tei:p>
     – A teraz mi povedz, čo sa tu vlastne stalo!
    </tei:p>
    <tei:p>
     Dievča teda rozprávalo:
    </tei:p>
    <tei:p>
     – Len čo sa nasťahovali do teplického kaštieľa noví páni, už bolo   vidieť, že je pre nás chudákov zle. Hneď bolo všetko naopak obrátené.   Za starého Pongráca to ešte ušlo, sám vieš najlepšie, hoci ani vtedy   sme nemali na ružiach ustlané, ale nový pán je diabol. Aké vraj   okolky s poddanými, treba ich poriadne zapriahnuť do roboty, aby   videli, s kým majú do činenia. Nijaké uľahčenie, nijaké   milosrdenstvo, sedliakom patrí robota, sedliak je na to, aby pánovi   slúžil, i keby mal dušu na jazyku. Najprv panské, a potom len jeho   vlastné, ale i to jeho vlastné patrí zemepánovi. Tak nám i to vlastné   zobrali a dnes už všetko patrí novému teplickému pánovi…
    </tei:p>
    <tei:p>
     A nenašiel sa nikto, kto by sa ohradil proti tejto svojvôli? –   zahrmel Ďurko.
    </tei:p>
    <tei:p>
     Dievča sa bolestne zasmialo.
    </tei:p>
    <tei:p>
     – Akože by nie. Tvoj vlastný otec, richtár, prvý pozdvihol hlas   proti Löwenburgovi. A vieš, aká bola odpoveď?
    </tei:p>
    <tei:p>
     – Vrav!
    </tei:p>
    <tei:p>
     Položili ho na dereš a pred celou dedinou mu vyťali päťadvadsať,   aby každý videl, ako sa povodí tomu, kto sa opováži protiviť vôli   zemepána. Potom mu, pravdaže, vzali richtárstvo, lepší vraj bude   panský dráb, ten už urobí poriadok.
    </tei:p>
    <tei:p>
     Ďurko v hrôze sadol na lavicu.
    </tei:p>
    <tei:p>
     – To že mu spravili? – zašomral.
    </tei:p>
    <tei:p>
     Áno, to mu spravili, – potvrdilo sucho dievča. – A tvoja mať sa   musela na to dívať…
    </tei:p>
    <tei:p>
     Strašný bol v tej chvíli pohľad na Ďurka Jánošíka. I dievča bolo   celé zdesené, keď videlo, ako pôsobia jej slová na mladého teológa. V   očiach mu divo zablčalo, len sa vyrútiť von z domu, krvavo potrestať   pôvodcu toho hnusného činu.
    </tei:p>
    <tei:p>
     – Ďurko, – vydýchlo dievča a inštinktívne sa postavilo do dvier,   aby zabránilo nerozmyslenému skutku pobúreného mladíka. Ale to bolo   zbytočné, spenená krv v jeho žilách sa upokojila, rozum ovládol   vášne.
    </tei:p>
    <tei:p>
     – Neboj sa, – pokúsil sa o úsmev, keď spozoroval výrečný pohyb   dievčiny, budem rozumný…
    </tei:p>
    <tei:p>
     Potom sa dievča ozvalo znova:
    </tei:p>
    <tei:p>
     – To nie je všetko. V prenasledovaní tvojich rodičov pokračovali.   Ty si vraj zavdal k tomu príčinu…
    </tei:p>
    <tei:p>
     Ja? – žasol Ďurko.
    </tei:p>
    <tei:p>
     – Áno, ty.
    </tei:p>
    <tei:p>
     – Ale ako?
    </tei:p>
    <tei:p>
     Onedlho, ako prevzal Löwenburg teplické panstvo, prihlásil sa uňho   mošovský barón Révay.
    </tei:p>
    <tei:p>
     V Ďurkovi hrklo, ale keď sa chcel ostrejšie podívať do očí   dievčaťa, malo ich sklopené.
    </tei:p>
    <tei:p>
     – A čo to má so mnou spoločné? – spýtal sa zamračene.
    </tei:p>
    <tei:p>
     Dievča chvíľu neodpovedalo. Potom prevravelo:
    </tei:p>
    <tei:p>
     – Neviem. Ale od tej chvíle nastali pre tvojho otca i matku zlé   časy. Všetok Löwenburgov hnev sa obrátil proti tvojim rodičom, akoby   spáchali niečo zlé…
    </tei:p>
    <tei:p>
     Hovor, – precedil Ďurko so zaťatými zubami.
    </tei:p>
    <tei:p>
     Löwenburgovi potom už ani nestačilo poníženie tvojho otca, hľadal   ďalšie poníženie, až sa mu jedného dňa naskytlo. To bolo vtedy, keď   tvoja chorľavá matka dostala po korbáčovaní tvojho otca srdcový   záchvat. Prišli drábi s rozkazom: ženské do poslednej na panské, i   keby boli na kraji hrobu. To sa práve reparoval teplický kaštieľ, a   čo nepracovalo na poli, muselo pomáhať v kaštieli. Tvoja matka vtedy   ležala, chuderka, ani nevládala na nohý, kdežeby mohla pomáhať pri   stavbe, veď iba duša chodila do nej spávať. Ale drábi nepoznali   milosrdenstva, keď vraj môžu iné, môže aj ona, i keď má syna teológa,   nafúkaného loptoša, aspoň uvidí, čo to znamená opovažovať sa robiť   pána zo sedliaka. Z postele ju vydurili, a že sa nevedela dobre   postaviť na nohy, korbáčom ju povzbudzovali. Na to všetko sa musel   tvoj otec dívať, a keď už ďalej nevládal, vrhol sa na hlavného drába   Jánoša a bol by ho azda i na smrť ubil, nebyť ostatných Terchovčanov,   čo mu v tom zabránili. Otec musel potom znova na dereš, zase pred   očami celej dediny, ale teraz mu ich vymerali päťdesiat, a keď bol   krvavej exekúcii koniec, museli ho priviesť k vedomiu studenou   vodou.
    </tei:p>
    <tei:p>
     – A čo s matkou? – zachrčal Ďurko, keď sa dievča odmlčalo.
    </tei:p>
    <tei:p>
     – Tú museli oblievať studenou vodou… Ale to nie je všetko.
    </tei:p>
    <tei:p>
     – Ešte niečo?
    </tei:p>
    <tei:p>
     – Áno, Ďurko, čoraz horšie veci. O niekoľko týždňov nato, keď už   chuderka začala nadobúdať sily, prišli tí kati s novými údermi, ktoré   boli horšie ako všetky doterajšie. Že vraj…
    </tei:p>
    <tei:p>
     Dievčaťu to nešlo z hrdla.
    </tei:p>
    <tei:p>
     – Vrav, pre Kristove rany! – súril Ďurko.
    </tei:p>
    <tei:p>
     – Že vraj si sa stal zbojníkom.
    </tei:p>
    <tei:p>
     Ja, a zbojníkom! – zasmial sa drsno.
    </tei:p>
    <tei:p>
     Áno, také šli chýry, – odhodlalo sa k reči dievča. – A všetko zlé,   i tieto chýry prišli z teplického kaštieľa, hneď po návšteve baróna   Révaya.
    </tei:p>
    <tei:p>
     A ľudia tomu verili? – spýtal sa rozhorčene.
    </tei:p>
    <tei:p>
     Neviem, – odvetilo dievča opatrne, – možno neverili, tvoja matka   tomu celkom iste neverila…
    </tei:p>
    <tei:p>
     – Neverila! – skríkol. – Ako by mohla uveriť takému obvineniu!
    </tei:p>
    <tei:p>
     Dievča sa trochu čudne pozrelo na študenta:
    </tei:p>
    <tei:p>
     Vieš, Ďurko, ona tomu nechcela uveriť a jej utrpenie bolo o to   väčšie.
    </tei:p>
    <tei:p>
     Ani nespozoroval, že dievča odišlo odo dvier a prisadlo si k nemu   na lavicu. Teraz sedeli vedľa seba a on o tom ani nevedel. Hľadel   zamračene pred seba, zúrivosť ustúpila chladnejšiemu uvažovaniu. Ako   sa pomstiť novému zemepánovi za všetku neľudskosť, ktorej sa   dopustili voči jeho rodičom.
    </tei:p>
    <tei:p>
     Ktovie, ako dlho by bolo trvalo jeho chmúrne mlčanie, keby sa   nebol ozval vedľa neho zarmútený dievčenský hlas:
    </tei:p>
    <tei:p>
     – Ďurko, odpusť mi, že som ti spôsobila toľkú bolesť.
    </tei:p>
    <tei:p>
     Konečne vzhliadol, akoby sa bol zobudil zo sna.
    </tei:p>
    <tei:p>
     – Kto vlastne si? Už sa nepamätám…
    </tei:p>
    <tei:p>
     – Naozaj sa na mňa nepamätáš? – Perami dievčaťa žalostne trhlo. –   A vidíš, ja sa na teba dobre pamätám…
    </tei:p>
    <tei:p>
     – Neviem, – šomral netrpezlivo Ďurko.
    </tei:p>
    <tei:p>
     – Vidíš, – usmialo sa placho dievča, ja som susedovie Anička.
    </tei:p>
    <tei:p>
     – Susedovie Anička, – opakoval zamyslene. Nevedel sa rozpamätať na   nijakú susedovie Aničku, a mal by o nejakej vedieť, veď prednedávnom   bol doma na vakáciách.
    </tei:p>
    <tei:p>
     Tak sa teda nepamätáš? – šepkala zarmútene Anička.
    </tei:p>
    <tei:p>
     – Nie veru…
    </tei:p>
    <tei:p>
     – A nepamätáš sa na dievčatko, ktoré si pred mnohými rokmi na   pleciach nosil? To si bol ešte také nohaté chlapčisko…
    </tei:p>
    <tei:p>
     Pravdaže! Ale to bolo pred mnohými rokmi. Nejaké svetlooké usmiate   dievčatko zabiehalo k nim od susedov na dvor, ale potom zmizlo, dlho   ho nebolo vídať…
    </tei:p>
    <tei:p>
     Žila som potom u tetky v Starej Bystrici, nemala detí, mala ma   veľmi rada, ani by som sa nebola nazad navrátila, ale chuderka mamka   umreli a otec zrazu osamel… Pravda, ty si bol vtedy už zas v Trnave,   ale ja som ťa predsa spoznala…
    </tei:p>
    <tei:p>
     Po toľkých rokoch? – čudoval sa Ďurko Jánošík.
    </tei:p>
    <tei:p>
     Anička neodpovedala, len ostýchavo sklonila hlavu.
    </tei:p>
    <tei:p>
     Potom zrazu vstal.
    </tei:p>
    <tei:p>
     Kam ideš, Ďurko?
    </tei:p>
    <tei:p>
     Kam? – opakoval s trpkým úsmevom. Idem hľadať ľudskú   spravodlivosť… ak ju vôbec nájdem.
    </tei:p>
    <tei:p>
     A zase sme pred známymi bránami staroslávneho Starhradu…
    </tei:p>
    <tei:p>
     Pred vchodom ešte vždy stáli stráže, no hrad bol už veľmi   ošarpaný.
    </tei:p>
    <tei:p>
     Keď vkročil bránou do vonkajšieho dvora, bolo mu zrazu smutno,   lebo keď tu bol posledne, zdal sa mu Starhrad nádherným rozprávkovým   hradom s množstvom najutešenejších vecí. Nuž hej, vtedy tu ešte   sídlila i rozprávková princezná.
    </tei:p>
    <tei:p>
     Hja, kedysi… Dočerta, veď to nie je tak dávno, čo tu bol na   zásnubnej hostine panny Zuzanky. Aká to bola nádhera, aká sláva,   človeku až prechádzal zrak.
    </tei:p>
    <tei:p>
     A teraz? Nikto sa ho na nič nepýtal, celkom bez prekážky vstúpil   do vnútorného dvora, ktorý bol práve taký opustený a smutný ako celé   okolie Starhradu. Nijaká čeľaď, nijaké služobníctvo. Až keď vystúpil   hore schodmi, narazil na akúsi služobnú dušu.
    </tei:p>
    <tei:p>
     – Hľadám jeho osvietenosť, – povedal zdvorilo.
    </tei:p>
    <tei:p>
     Lokaj sa náramne začudoval.
    </tei:p>
    <tei:p>
     – No to sa nám už dávno nestalo, – riekol. – Koho mám ohlásiť jeho   osvietenosti?
    </tei:p>
    <tei:p>
     – Koho? – uvažoval Ďurko Jánošík. – Syna terchovského richtára,   teológa Ďurka Jánošíka.
    </tei:p>
    <tei:p>
     Prosím, – uklonil sa lokaj a zmizol v jedných z dvier. O chvíľu sa   objavil znova a slávnostným hlasom zvestoval:
    </tei:p>
    <tei:p>
     Jeho osvietenosť pán gróf očakáva pána teológa.
    </tei:p>
    <tei:p>
     Gróf čakal návštevníka v rytierskej izbe. V tej izbe, kde sa pred   časom oslavovalo zasnúbenie panny Zuzanky. Na jej druhom konci,   priamo pri okne, vo veľkom kresle, sedel starý Pongrác.
    </tei:p>
    <tei:p>
     – Čo si želáte? – zvolal gróf, keď sa mu mladík pri dverách hlboko   poklonil.
    </tei:p>
    <tei:p>
     Študent hneď neodpovedal, a na veľký veľmožov úžas šiel rovno ku   grófovi:
    </tei:p>
    <tei:p>
     Čo si želám, vaša osvietenosť? Len toľko: či pri predaji   teplického panstva grófovi Lovonoskému, dnešnému Löwenburgovi, bola i   taká klauzula, že nový zemepán môže podľa vôle týrať svojich   poddaných?
    </tei:p>
    <tei:p>
     Gróf sa prekvapene díval na návštevníka.
    </tei:p>
    <tei:p>
     Ako? – zajachtal s vytreštenými očami. – Nerozumel som dobre…
    </tei:p>
    <tei:p>
     Ďurko celkom pokojne zopakoval svoju otázku. Táto sa zdala   veľmožovi predsa len trochu opovážlivou.
    </tei:p>
    <tei:p>
     Dočerta, človeče, kto ste, že mi kladiete také otázky?
    </tei:p>
    <tei:p>
     – Kto som? Myslím, že ma lokaj už ohlásil u vašej osvietenosti.   Som predsa teológ Ďurko Jánošík, syn zosadeného terchovského   richtára, starého Jánošíka, oddaného a verného služobníka vašej   osvietenosti.
    </tei:p>
    <tei:p>
     Pravda, pravda, – zašomral gróf a zamračene sa pozrel spod   šedivého hustého obočia.
    </tei:p>
    <tei:p>
     Teda ty si ten Ďurko Jánošík, – zvolal nahnevane. – Ty si ten,   ten…
    </tei:p>
    <tei:p>
     Áno, vaša osvietenosť, ja som ten, – opovážil sa prerušiť   študiózus starhradského pána. Myslel som, že ma vaša osvietenosť   pozná, veď som mal česť byť prítomný i so svojím otcom na zásnubách   jej osvietenosti kontesy Zuzanky…
    </tei:p>
    <tei:p>
     To už temperament starého Pongráca nevydržal. Vyskočil z   kresla.
    </tei:p>
    <tei:p>
     Ale to ste mi pekný kvietok, pán študiózus, veď pre vašu vznešenú   osobnosť hrozí rodinný rozvrat v mošovskom kaštieli! Doparoma, čo si   porobil s mojou dcérou, že je celá pobláznená? Aké čierne kúzlo si   použil? Hovor, diablov syn!
    </tei:p>
    <tei:p>
     Odpustite, vaša osvietenosť, – riekol mierne Jánošík a ľútostivo   rozhodil rukami, – neviem, o čom je reč.
    </tei:p>
    <tei:p>
     Starý gróf buchol päsťou do stola.
    </tei:p>
    <tei:p>
     – Ešte chceš tajiť? – reval, – veď mi to prezradil môj zať, keď   tiahol do tábora toho podvodníka Rákócziho!
    </tei:p>
    <tei:p>
     Už bolo všetko prezradené, to Jánošík pochopil. Sproboval teda s   novou taktikou:
    </tei:p>
    <tei:p>
     Nie preto som prišiel k vám, vaša osvietenosť, hoci nikdy sa   nevyhýbam otvorenej reči, ale keď ma už k tomu donútite, dobre,   priznávam sa: zaľúbil som si pannu Zuzanku. Ľúbim ju už od prvej   chvíle a nikdy ju neprestanem ľúbiť. Taká je pravda, vaša   osvietenosť, a teraz robte so mnou, čo chcete…
    </tei:p>
    <tei:p>
     Vyzeralo to tak, že starý gróf sa v tej chvíli vrhne na drzého   sedliackeho opovážlivca, ale Ďurko necúvol:
    </tei:p>
    <tei:p>
     Vaša osvietenosť, ráčte spravodlivo posúdiť, nikdy som svojimi   citmi jej milosť neobťažoval. Moja ľúbosť je mojou najvnútornejšou   tajnosťou.
    </tei:p>
    <tei:p>
     Na toto úprimné priznanie gróf Pongrác vo svojom hneve trochu   zakolísal.
    </tei:p>
    <tei:p>
     Nuž dobre, chápem, – povedal miernejším hlasom. – Ale nerozumiem,   ako si sa mohol opovážiť ty, sedliacky syn, zdvihnúť oči na   kontesu?
    </tei:p>
    <tei:p>
     Ďurko Jánošík odpovedal celkom pokojne:
    </tei:p>
    <tei:p>
     – Sme všetci ľudia, vaša osvietenosť.
    </tei:p>
    <tei:p>
     – Ale prekristapána, človeče, – zišlo na um zrazu grófovi, – ako   môžete hovoriť o láske k žene? Či sa nechystáte za kňaza?
    </tei:p>
    <tei:p>
     Študentova tvár sa zachmúrila.
    </tei:p>
    <tei:p>
     Vaša osvietenosť, – riekol po chvíľke, – ja nemôžem byť   kňazom.
    </tei:p>
    <tei:p>
     Prečo? – čudoval sa gróf.
    </tei:p>
    <tei:p>
     – Práve pre svoju ľudskú slabosť. Človek, ktorý nevedel uhasiť v   sebe lásku k žene, nemôže sa stať s čistým svedomím kňazom.
    </tei:p>
    <tei:p>
     – Ach, – povedal s úsmevom Pongrác, – ako viem, páni farári lásku   k žene tak prísne neberú.
    </tei:p>
    <tei:p>
     – Viem, – odvetil Ďurko, – ale ja mám o tom inú mienku.
    </tei:p>
    <tei:p>
     – Teda kňazský dezertér?
    </tei:p>
    <tei:p>
     – Áno, vaša osvietenosť, dezertér. Ostatne, nie som ešte   kňazom.
    </tei:p>
    <tei:p>
     Nato sa Pongrác zasmial. Ach, celkom správny chlap, ten Ďurko   Jánošík, niet príčiny hnevať sa naňho, čertvie, že takýto zaťko by mu   bol milší ako ten ožran Révay, vo všetkom ho prevyšuje, na duši aj na   tele. Škoda, preveľká škoda…
    </tei:p>
    <tei:p>
     – Nuž dobre, amicenko, – ozval sa po krátkom zamyslení, – nechcem   sa hnevať, hoci by som mal na to tisíc príčin, ale povedz mi, čo ťa   do predaja teplického panstva jeho milosti pánu grófovi   Löwenburgovi?
    </tei:p>
    <tei:p>
     Na túto otázku stuhla Jánošíkovi tvár. Veď preto prišiel, aby sa   dovolal spravodlivosti, aby sa domohol pomoci proti krutému   vladáreniu nového zemepána, ktorý vraždí jeho rodičov. Pravda, veľmi   dobre vedel, že starhradský pán nemá už nijakú právomoc na teplickom   panstve, tá je v rukách grófa Löwenburga, ale starhradský pán má ešte   napriek svojej chudobe vplyv na veľmoža.
    </tei:p>
    <tei:p>
     – Vaša osvietenosť, – odpovedal, – my Terchovčania sme vám vždy   oddane slúžili, lebo ste nám boli dobrým, spravodlivým pánom, vaše   zemanské práva ste nezneužívali a dopriali ste nám slušné   živobytie…
    </tei:p>
    <tei:p>
     – To si myslím, – zašomral Pongrác.
    </tei:p>
    <tei:p>
     – A teraz, – pokračoval študent, – sme na tom horšie ako   otroci…
    </tei:p>
    <tei:p>
     – No, no, – utišoval ho gróf. – Také zlé to azda nebude. Možno, že   Löwenburg je trochu prísnejší, ale na otrokára nevyzerá.
    </tei:p>
    <tei:p>
     Ďurko Jánošík sa usiloval opanovať
    </tei:p>
    <tei:p>
     – Tak vám niečo poviem, vaša osvietenosť, – riekol dutým hlasom. –   Včera som prišiel do Terchovej. Po niekoľkých mesiacoch. S radostným   očakávaním, že nájdem trochu radosti u rodičov. A namiesto toho…
    </tei:p>
    <tei:p>
     Tu sa Ďurkovi Jánošíkovi zlomil hlas.
    </tei:p>
    <tei:p>
     – A namiesto toho? – čudoval sa starhradský pán.
    </tei:p>
    <tei:p>
     – A namiesto toho, – pokračoval študent chrapľavým hlasom, –   našiel som umierajúcu matku, zmučenú drábmi nového zemepána.
    </tei:p>
    <tei:p>
     To bolo i pre starhradského pána primnoho.
    </tei:p>
    <tei:p>
     – Ako? – zvolal. – Opovážil sa biť tvoju matku? Opovážil sa biť   ženu?
    </tei:p>
    <tei:p>
     – Nebil ju, – odvetil Ďurko Jánošík. – Ale či to nie je horšie ako   bitie, keď pred jej očami do bezvedomia ukorbáčujú muža a keď   obviňujú jej syna, že je zbojníkom, na ktorého čaká šibenica? A   takéto veci, milostivý pane, sú dnes v Terchovej na dennom   poriadku!
    </tei:p>
    <tei:p>
     Nech vie starhradský pán, aké barbarstvá sa dejú v jeho susedstve,   nech to všetko dopodrobna vie, nech má aspoň približnú predstavu o   ľudskosti pánov. A čím ďalej hovoril, tým trpkejšie boli jeho slová.   Až potom na svoj veľký údiv zbadal, že to nehovorí on sám, ale   Anička, ktorá bola svedkom všetkých týchto neslýchaných ponížení a   nezmieriteľnou žalobkyňou zemepanských zločincov…
    </tei:p>
    <tei:p>
     – Dosť, – zvolal zdesený starý Pongrác, – čo mi tu hovoríš, je   horšie ako peklo. – Potom sa zamyslel a povedal: Ale čo ja mám s tým   spoločné?
    </tei:p>
    <tei:p>
     Ďurko odpovedal:
    </tei:p>
    <tei:p>
     – Niet nijakej možnosti nejako vplývať na Löwenburga, aby si   trochu ľudskejšie počínal?
    </tei:p>
    <tei:p>
     Dobrý Pongrác sa v rozpakoch poškrabal za uchom, ale jeho odpoveď   bola nakoniec celkom jasná.
    </tei:p>
    <tei:p>
     – Amicenko môj milý, to všetko mi je veľmi odporné a mojej náture   cudzie, ale aby som ti pravdu povedal: tu sa nedá nič robiť; zemepán   je zemepán, narába so svojimi poddanými, ako chce…
    </tei:p>
    <tei:p>
     Ale nie sú isté zákonné práva, ktoré poskytujú poddanému   ochranu?
    </tei:p>
    <tei:p>
     Gróf sa sucho zasmial:
    </tei:p>
    <tei:p>
     – Dožaduj sa tých práv a uvidíš…
    </tei:p>
    <tei:p>
     – Teda nijaká nádej na ľudskú spravodlivosť? – skríkol Ďurko   Jánošík.
    </tei:p>
    <tei:p>
     Predbežne sotva, milý amicenko, odvetil Pongrác a po chvíľke   premýšľania pokračoval:
    </tei:p>
    <tei:p>
     Vieš, amicenko, medzi nami rečeno, o ľudskú spravodlivosť treba   bojovať.
    </tei:p>
    <tei:p>
     „Nijaká nádej na ľudskú spravodlivosť“ – tak znel ortieľ, ktorý si   odnášal Ďurko Jánošík zo starhradského hniezda grófa Pongráca. Zunel   mu v hlave, keď zostúpil z výšin ošarpaného hradu a stúpal po   trávnatej ceste, ktorá viedla povedľa Váhu k hradskej do Terchovej.   Nijaká ľudská spravodlivosť, dumal zamračene a už tušil, že chudobný   poddaný si musí hľadať cesty spravodlivosti sám, i keby šiel proti   paragrafom zákona.
    </tei:p>
    <tei:p>
     Práve prešiel Strážou, keď sa z vrbiny na brehu Varínky vynorila   schátralá ľudská postava a zastala mu cestu.
    </tei:p>
    <tei:p>
     Uhorčík.
    </tei:p>
    <tei:p>
     Jánošík ani nebol prekvapený.
    </tei:p>
    <tei:p>
     – Čo chceš? – spýtal sa ho ľahostajne a chcel ísť ďalej. Chlap sa   mu však postavil do cesty.
    </tei:p>
    <tei:p>
     – Na teba som tu čakal, povedal začudovaný, že Jánošík si ho skoro   ani nevšíma. – Viem všetko, čo sa stalo v Terchovej.
    </tei:p>
    <tei:p>
     Keď vieš, tak odstúp, – odvetil ešte ľahostajnejšie Ďurko.
    </tei:p>
    <tei:p>
     Ale Uhorčík sa nehýbal.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Viem dokonca i to, že si bol u starého Pongráca popýtať ho o radu   a ten ti ju nevedel dať, čo zas prezrádza tvoja tvár. Čo by si chodil   po pánoch? Tí ti nepomôžu, všetci držia za jeden povraz. Zato ti   pomôžem ja, Uhorčík. Nechaj všetko tak a poď so mnou na zboj, dobre   sa nám povodí…
    </tei:p>
    <tei:p>
     Ďalej nemohol pokračovať. V tej chvíli letel naspäť do vrbiny,   odkiaľ prišiel, a keď sa z nej s poškriabanou a dotlčenou hlavou   vymotal, bol Ďurko Jánošík hodne ďaleko. Pohrozil za ním päsťami a   čosi také zašomral, že sa ešte stretnú, a potom…
    </tei:p>
    <tei:p>
     Stráža, Belá, Šlasarovka…
    </tei:p>
    <tei:p>
     Už padal mrak na strechy dediny, keď sa dostal ku krajnému domcu.   To už sa začala dedina napĺňať ľuďmi, ale ani kriku, ani smiechu,   nijakej veselosti, ako tmavé tiene sa vliekli Terchovčania pozdĺž   chalúp, zohnutí, utrápení, doničení. Hľa, čo urobí z poddaného drábov   korbáč.
    </tei:p>
    <tei:p>
     Čudné bolo Ďurkovi Jánošíkovi, že nikto sa nedal s ním do reči,   hoci ľudia ho museli poznať. Ba každý sa mu hľadel vyhnúť z cesty,   ako keby sa ho bál.
    </tei:p>
    <tei:p>
     – Čo to? – žasol prekvapene. – Azda ma už nehľadajú úrady pre útek   z väzenia?
    </tei:p>
    <tei:p>
     Ale sotva, tak rýchlo úrady nepracujú. Tu musí byť niečo iné vo   veci, lebo ľudia sa dívali naňho súcitne a ustrašene, ako keby…
    </tei:p>
    <tei:p>
     Keď až sem došiel Ďurko Jánošík vo svojom uvažovaní, pocítil náhle   ostrú, mučivú bolesť pri srdci, až sa mu dych zastavil.
    </tei:p>
    <tei:p>
     Mamička… zašepkal zdesene a v tej chvíli vedel, že doma sa muselo   pridať niečo strašné. Potom už neuvažoval, v ušiach mu zahučalo a so   smrteľne bledou tvárou hnal sa vpred, nehľadiac ani napravo, ani   naľavo… I videl ako cez hustú hmlu, že sa pred ich vrátami tlačia   ľudia, ale nevošli dnu, len sa dívali cez plot do dvora. Keď zbadali   utekajúceho Jánošíka, sňali klobúky a placho sa mu vystupovali z   cesty.
    </tei:p>
    <tei:p>
     Prudko otvoril dvere.
    </tei:p>
    <tei:p>
     Mamička! – skríkol ešte na prahu a hnal sa cez kuchyňu do   izby…
    </tei:p>
    <tei:p>
     Prvé, čo uvidel, bola nehybná tvár jeho úbohej matky, s desivou   ostrosťou sa odrážajúca od bielych podušiek.
    </tei:p>
    <tei:p>
     Po druhý raz tohto prekliateho dňa klesol syn k posteli svojej   matky. Ach, už nič na svete nemohlo potešiť Ďurka Jánošíka! Matkine   ruky už ležali zložené v kríž na vpadnutej, studenej hrudi, na perách   sa nezjavil mierny úsmev, aby potešil synovo srdce…
    </tei:p>
    <tei:p>
     Tu sa položila na Ďurkovu hlavu iná ruka a jej dotyk bol láskavý   ako dotyk matkinej ruky.
    </tei:p>
    <tei:p>
     Keď Ďurko Jánošík v prekvapení vzhliadol, videl vedľa seba   Aničku.
    </tei:p>
    <tei:p>
     V izbe bolo už temer tma, keď sa natoľko spamätal, že mohol vstať   a rozhliadnuť sa okolo seba. Dievča stálo pri obloku so sklonenou   hlavou.
    </tei:p>
    <tei:p>
     – Povedz mi, ako sa to stalo? – požiadal ju dutým hlasom.
    </tei:p>
    <tei:p>
     – Zaspala, – povedala prosto.
    </tei:p>
    <tei:p>
     – Zaspala? – opakoval bezducho.
    </tei:p>
    <tei:p>
     – Áno, zaspala, a už sa viac neprebudila.
    </tei:p>
    <tei:p>
     – Ale kedy? Kedy? – zavzlykal Ďurko.
    </tei:p>
    <tei:p>
     – Popoludní.
    </tei:p>
    <tei:p>
     – A predtým?
    </tei:p>
    <tei:p>
     – Ešte sa spytovala na teba, kam si šiel a kedy prídeš.
    </tei:p>
    <tei:p>
     To už nemohol zniesť. Vyšiel na dvor a sadol si na podstienok.   Spytovala sa, kam šiel a kedy príde. I tá posledná starostlivosť   patrila jemu… Ach bože, bože, a on bol vtedy ďaleko od nej, nestál   pri nej, aby jej uľahčil odchod z tohto sveta.
    </tei:p>
    <tei:p>
     – Umučili ju, – šepkal sám sebe, opakujúc nevedomky slová   dievčaťa. – Umučili, neľudsky ju vyštvali na druhý svet…
    </tei:p>
    <tei:p>
     Keď po chvíli vstal, bol z neho celkom iný človek. Láskavý, mierny   a mladistvý pohľad zmizol i čelo mu rozbrázdila hlboká vráska, oči   hľadeli studene a zamračene pred seba, črty tváre sa ešte väčšmi   zaostrili.
    </tei:p>
    <tei:p>
     Vkročil do kuchyne, kde už bolo svetlo, a keď dievčina videla   zmenu, aká sa s ním stala, zažiarilo jej v očiach hlboké porozumenie.   Toto je Ďurko Jánošík, ktorý pomstí zločin, spáchaný na jeho matke.   Teraz vedela, že teológ sa porátal s minulosťou a nastupuje nové   cesty, ktoré ho odvedú od panskej spoločnosti.
    </tei:p>
    <tei:p>
     – A kedy príde otec? – pýtal sa Ďurko Jánošík dievčaťa.
    </tei:p>
    <tei:p>
     Otec? Ak sa o tejto hroznej veci zavčasu nedozvie, tak iste len v   sobotu večer, vtedy chodia naši ľudia domov z Tepličky, kde pracujú   na stavbe. Ale hneď teraz poňho pošlem, azda ho pustia…
    </tei:p>
    <tei:p>
     Potom ticho opustila izbu mŕtvej.
    </tei:p>
    <tei:p>
     Ďurko Jánošík ani oka nezažmúril a bdiaceho ho našli prvé lúče   jesenného slnka. Ale potom si predsa len musel trochu zdriemnuť, lebo   náhle ho niekto potriasol za plecia. Vyskočil a stál zoči-voči   otcovi.
    </tei:p>
    <tei:p>
     Bolestné to bolo stretnutie po dlhom čase. A najbolestnejšie bolo   to, že Ďurko otca ani nepoznával, taký bol zostarený, ubiedený,   strhaný. To už nebol statný terchovský richtár, ale biedny starec,   ktorý patril skôr hrobu, než životu.
    </tei:p>
    <tei:p>
     Pohreb určili na druhý deň. Starý Jánošík šiel na faru, aby veci,   ako sa patrí a sluší, zariadil. To mohlo byť k poludniu. Ale ešte   nebol naspäť, keď sa na dvor dohrnul hlavný dráb Jánoš v sprievode   piatich ďalších.
    </tei:p>
    <tei:p>
     Prijal ich Ďurko a po boku mu verne stála Anička.
    </tei:p>
    <tei:p>
     Čo chcete? – spýtal sa chladno, zastúpiac im cestu, lebo sa chceli   vrútiť rovno do chalupy.
    </tei:p>
    <tei:p>
     Z cesty! – zareval hlavný dráb a chcel odstrčiť študenta odo   dvier. Totiž len chcel, ale na svoj úžas zistil, že odstrčili   jeho.
    </tei:p>
    <tei:p>
     Hoho! Teda ty tak?
    </tei:p>
    <tei:p>
     – Hovorím, z cesty! – pajedil sa dráb, ale už nemal nijakú chuť   študenta odstrkovať, lebo videl, že takýmto spôsobom nič   nedosiahne.
    </tei:p>
    <tei:p>
     Čo chcete? – spýtal sa znovu Ďurko stále rovnako chladno.
    </tei:p>
    <tei:p>
     Čo chceme? – zúril dráb. Starého Jánošíka chceme a dobre urobíte,   keď nás dnu pustíte. Kto ste vlastne, že sa opovažujete hatiť nás vo   vykonávaní povinností?
    </tei:p>
    <tei:p>
     Som syn starého Jánošíka, – odvetil pokojne Ďurko. – čo chcete s   mojím otcom?
    </tei:p>
    <tei:p>
     Teraz už dráb vedel, na čom je, a vedel i to, že starého Jánošíka   neodvlečie tak ľahko, ako si predstavoval. Žmurkol na svojich piatich   sprievodcov, tí sa k nemu pridali. Teraz ich bolo už šesť chlapov   pohromade.
    </tei:p>
    <tei:p>
     Už sa aj chystali zaútočiť na drzého študenta, ale zrazu sa   situácia celkom zmenila. Vráta sa otvorili a v nich sa zjavil starý   Jánošík.
    </tei:p>
    <tei:p>
     Hehe! – zasmial sa škodoradostne hlavný dráb Jánoš, – veď ho máme   tu. Hej, starý, teba hľadáme, za tebou ideme! Ako si sa bez dovolenia   opovážil opustiť kaštieľ? Pôjdeš s nami naspäť, ale to ti hovorím,   sto palíc ťa neminie!
    </tei:p>
    <tei:p>
     Drábi sa vrhli na starčeka, aby mu poviazali ruky, a bohvie, čo by   mu v svojej zlosti ešte boli spravili, keby ich nezháčil tvrdý,   studený hlas:
    </tei:p>
    <tei:p>
     – Stojte, kati! Neopovážte sa ho dotknúť!
    </tei:p>
    <tei:p>
     Hneď nato sa ozval i pokojný starcov hlas:
    </tei:p>
    <tei:p>
     Prišiel som, aby som si pochoval ženu.
    </tei:p>
    <tei:p>
     Trochu skrotli, smrť je vážna vec, už by aj upustili od ďalších   násilností, ale Jánoš nepoznal zľutovania, nesklonil sa ani pred   majestátom smrti.
    </tei:p>
    <tei:p>
     Nám to je všetko jedno! zareval. Smrť, nesmrť, pánov treba   poslúchať. Poviažte ho a preč s ním!
    </tei:p>
    <tei:p>
     Drábi poslúchli, schytili starého Jánošíka, ruky mu skrížili na   chrbte, ktorýsi z nich už vyťahoval povrázok z vreca, keď… – čo   nasledovalo, na to ešte dlho s boľavými hlavami spomínali.
    </tei:p>
    <tei:p>
     Najprv zaznel ostrý ženský výkrik, potom pri plote čosi   zapraskalo, a než si mohli uvedomiť, čo to znamená, spustil sa na   nich dážď divých úderov, takže sa všetci s prestrašeným krikom   rozutekali. Niektorí z nich, ktorí mali ešte odvahu obzrieť sa,   odkiaľ to požehnanie, uvideli uprostred dvora ohromného chlapa v   sutane, ktorý zúrivo, a predsa s chladnou rozvahou mláti okolo seba   ťažkou latou. Prvý sa prebral z prekvapenia hlavný dráb Jánoš, hoci i   on sa držal za hlavu.
    </tei:p>
    <tei:p>
     – Chruňovia! – reval a uskakoval pred študentovým kyjom. – Čo   utekáte? Pochyťte i vy niečo a zrazte toho blázna, veď sme šiesti   proti jednému.
    </tei:p>
    <tei:p>
     To bolo márne. Keď je raz vojsko na úteku, nič viac na svete ho   nezastaví. V neuveriteľnej chvíľke bol jánošíkovský dvor vyprázdnený,   ostali na ňom len študent, dievča a starý Jánošík.
    </tei:p>
    <tei:p>
     Tak, teraz by sme ich už mali z krku, – ozval sa s hlbokým   uspokojením Ďurko. – Dúfam, že sa sem viac neodvážia.
    </tei:p>
    <tei:p>
     Ďurko môj, – mienil po chvíli starý Jánošík, keď už prišiel k   sebe, a zúfalo hľadel na svojho syna i na dvere, za ktorými ležala   jeho mŕtva družka, – nepoznáš ich dobre. Zajtra tu budú znova. A   nebude ich šesť, ale hoci aj šesťdesiat, a potom sa už nezľaknú   ničoho, i keby to mali robiť pred tvárou mŕtvej.
    </tei:p>
    <tei:p>
     Na druhý deň mal byť pohreb – bez smútočného obecenstva. Veď kto   by aj prišiel naň, všetci Terchovčania boli na panskom, a kto   nemusel, mal strach ukázať sa v smútočnom zhromaždení, aby ho   nestihol hnev teplického panstva. Veď Ďurko Jánošík vztiahol ruku na   sluhov grófa Löwenburga; v tej chvíli sa stal v očiach svojich   vlastných krajanov vydedencom. Ešte i kňaz sa dostavil do domu smrti   preľaknutý a najradšej by bol zutekal, keby ho nebola viazala kňazská   povinnosť.
    </tei:p>
    <tei:p>
     Bolo krátko popoludní, keď terchovský farár zaintonoval na   jánošíkovskom dvore pieseň pre mŕtvych. Len málo ľudí stálo v   blízkosti rakvy, i to väčšinou len starci, ženy a deti. Hneď za   kňazom a kantorom obaja Jánošíkovci spolu s Aničkou. Ďurko na veľký   údiv ostatných už nemal na sebe seminársku sutanu, ale sedliacke   háby.
    </tei:p>
    <tei:p>
     Kňaz dospieval, potom vykropil rakvu, a keď bol s týmto smutným   obradom hotový, v malom smútočnom zhromaždení nastal šum.
    </tei:p>
    <tei:p>
     Do dvora vpochodovala čata stoličných pandúrov, sprevádzaná   teplickými drábmi na čele s hlavným drábom Jánošom.
    </tei:p>
    <tei:p>
     Kňaz sa ustrašene spýtal:
    </tei:p>
    <tei:p>
     – Čo si želáte?
    </tei:p>
    <tei:p>
     Prepáčte, dôstojný pán, – ospravedlňoval sa zdvorilé mladý   ružolíci pandúr. Prichádzame konať svoju úradnú povinnosť.
    </tei:p>
    <tei:p>
     Aká to môže byť úradná povinnosť v dome smrti? – čudoval sa   kňaz.
    </tei:p>
    <tei:p>
     – Taká, – odpovedal vážne veliteľ, – že musím vykonať   spravodlivosť nad starým i mladým Jánošíkom pre porušenie poddanskej   poslušnosti a pre vzoprenie sa proti zemepánskej vrchnosti.
    </tei:p>
    <tei:p>
     – Teraz, keď tu máme pohreb, – ustrnul farár.
    </tei:p>
    <tei:p>
     – Áno teraz, dôstojný pán, zákon nepozná odklad.
    </tei:p>
    <tei:p>
     A hneď nato pristúpil mladý pandúrsky veliteľ k trom smútiacim,   zatiaľ čo pandúri spolu s drábom ostali vzadu.
    </tei:p>
    <tei:p>
     Hľadám terchovských obyvateľov Jura Jánošíka otca a Jura Jánošíka   syna, – oslovil oboch, v ktorých tušil hľadaných previnilcov.
    </tei:p>
    <tei:p>
     Tu sme, – povedal pokojne starý Jánošík.
    </tei:p>
    <tei:p>
     – Odstúpte obaja nabok k výkonu trestu, – vyzval ich prísne.   Bohvie, nerobil to rád…
    </tei:p>
    <tei:p>
     Kňaz sa pohoršene dotkol veliteľovho rukáva:
    </tei:p>
    <tei:p>
     – Musí to byť teraz práve tu, v prítomnosti mŕtvej? Či nevidíte,   že otec a syn sa práve lúčia s manželkou a matkou?
    </tei:p>
    <tei:p>
     Pandúrskemu dôstojníkovi bolo trochu nevoľno pri kňazových   slovách.
    </tei:p>
    <tei:p>
     – Ľutujem, – povedal stiesnene, – ale mám takýto rozkaz.
    </tei:p>
    <tei:p>
     Tu zasiahol do rozhovoru Jánošíkov syn:
    </tei:p>
    <tei:p>
     – Dosť rečí, – povedal drsne. – Odstúpme, otecko, škoda každého   slova.
    </tei:p>
    <tei:p>
     Len čo vystúpili z kruhu neveľkého smútočného zhromaždenia, hneď   ich obkolesili škodoradostne sa vyškierajúci teplickí drábi, vedení   hulvátskym Jánošom. Robili to s takým krikom a vreskom, že smútoční   hostia sa v strachu rozutekali a vedľa rakvy ostal iba kňaz s   kantorom a mendíkom.
    </tei:p>
    <tei:p>
     Jánoš, posmelený prítomnosťou pandúrskeho oddielu, chcel mladého   Jánošíka zdrapiť za hrdlo a zraziť ho na kolená. V tej chvíli ho však   odsotil veliteľ pandúrov.
    </tei:p>
    <tei:p>
     Zmizni! – skríkol naňho. – Ak sa nebudeš správať slušne, vykopnem   ti dušu z brucha! Potom sa obrátil k otcovi a synovi.
    </tei:p>
    <tei:p>
     – Chcem, aby ste vedeli, že s týmto nemám nič spoločné. Mňa sem   vykomandovala stoličná vrchnosť, aby som zabezpečil týmto drábskym   chlapom nerušené vykonanie trestu. Žiaľbohu… – a pohľad, ktorý uprel   na oboch Jánošíkovcov, bol plný ľudského súcitu.
    </tei:p>
    <tei:p>
     Lenže čo tu pomohla poručíkova sústrasť? Drábi priniesli odkiaľsi   dereš, postavili ho doprostred dvora, obklopili ho vojakmi, a keď už   bolo všetko pripravené, Jánoš sa postavil vedľa dereša a skríkol:
    </tei:p>
    <tei:p>
     – V mene teplického zemepána, jeho osvietenosti pána grófa   Löwenburga! Som poverený jeho osvietenosťou, aby som vykonal trest   nad neposlušnými jeho osvietenosti, Jurajom Jánošíkom starším a   Jurajom Jánošíkom mladším, ktorí nielenže neposlúchli rozkaz jeho   osvietenosti, ale opovážili sa mu klásť odpor, ba pozdvihli ruku   proti vykonávateľom rozkazu jeho osvietenosti. Preto sú obaja   Jánošíkovci odsúdení a každý dostane po sto palíc podľa zemepanského   práva. Drábi, konajte svoju povinnosť!
    </tei:p>
    <tei:p>
     Drábi ju aj konali, nepotrebovali k tomu nijaké posmeľovanie, ešte   mali v pamäti údery, ktoré včera utŕžili. Teraz sa už nemuseli báť,   mali tu na pomoc vojsko, celý pandúrsky oddiel, nech sa niekto   sprobuje protiviť vykonaniu trestu.
    </tei:p>
    <tei:p>
     – Starý je na rade prvý! – usmial sa škodoradostne Jánoš. –   Pristúp, starý, zvliekni nohavice, ako to stojí v predpisoch. Mladý   sa bude dívať, aby vedel, ako sa to robí.
    </tei:p>
    <tei:p>
     Starý Jánošík pristúpil k derešu, a už aj odopínal remeň z   nohavíc.
    </tei:p>
    <tei:p>
     Teraz sa ozval Ďurko Jánošík, ešte vždy vážne a odmerane:
    </tei:p>
    <tei:p>
     – A chcete svoj úmysel naozaj vykonať tu, v prítomnosti   mŕtvej?
    </tei:p>
    <tei:p>
     Keď to povedal, pozrel sa ľuďom rad-radom do očí. Poručík tento   pohľad nevydržal, obrátil sa mu chrbtom.
    </tei:p>
    <tei:p>
     – Bodaj by sme nevykonali, – zasmial sa Jánoš. – Mŕtva je mŕtva,   nič nevidí…
    </tei:p>
    <tei:p>
     Ďurko mlčky sklonil hlavu a znova sa ozval:
    </tei:p>
    <tei:p>
     – Aspoň dovoľte, aby som podstúpil prvý trest. Myslím, že je vám   to jedno.
    </tei:p>
    <tei:p>
     – A to nie, – zasmial sa Jánoš, – najprv starý, tak znie rozkaz, a   potom ty, aspoň si pre budúcnosť zapamätáš, ako je to, keď sa   protivíš zemepánovi. Poďme! – zareval na starkého, – ľahni!
    </tei:p>
    <tei:p>
     Sto palíc!
    </tei:p>
    <tei:p>
     Starý už bol zlomený, veľa nevydržal. Po tridsiatich paliciach   zamdlel.
    </tei:p>
    <tei:p>
     – Ejha! – kričal Jánoš, ktorý s rozkošou počítal údery. – To je   priskoro. Nože ho poriadne oblejte!
    </tei:p>
    <tei:p>
     Stalo sa. Potok bol blízko a vedrá stáli naporúdzi. Drábi usilovne   polievali starca, ktorý trochu ožil.
    </tei:p>
    <tei:p>
     – Len veselo do toho, – ryčal rozveselene Jánoš, – nešetrite   palicami.
    </tei:p>
    <tei:p>
     Päťdesiat, osemdesiat, sto palíc.
    </tei:p>
    <tei:p>
     – Dosť! – zavelil hlavný dráb. – A teraz vstávaj!
    </tei:p>
    <tei:p>
     Lenže starý Jánošík nevstával, a nevstával, ani keď ho znovu   poliali. Už ani krv z neho netiekla, nehybný ležal na dereši…
    </tei:p>
    <tei:p>
     Drábi prekvapene pristúpili a starca odviazali. Chceli ho   zdvihnúť, tupo padol nazad. Až teraz videli, že oči má ako zo   skla.
    </tei:p>
    <tei:p>
     Starý Jánošík bol mŕtvy.
    </tei:p>
    <tei:p>
     – Keď mŕtvy, nuž mŕtvy, – zreval chrapľavo hlavný dráb Jánoš,– to   mu patrilo. Teraz je na rade mladý. Sem s ním!
    </tei:p>
    <tei:p>
     Možno by ho boli drábi poslúchli, hoci to nebolo celkom isté, ale   na uvažovanie už nemali času. Ten strašný výkrik, čo počuli, bol   príliš desivý. Tak skríkne len človek, ktorý to nemá v hlave v   poriadku, a s takýmto nie je nijaký žart. A preto, keď zareval ich   veliteľ „chyťte ho“, nikto sa nepohol.
    </tei:p>
    <tei:p>
     Ešte raz zakričal Jánoš „chyťte ho“, ale to bolo posledné, čo ešte   mohol spraviť. Potom ho objala tma. Klesol k mŕtvemu a viac sa   nepohol. Tá úžasná sila v pästiach mladého! Pandúri radšej ani prstom   nepohli a celkom ľahostajne sa dívali, ako mladý Jánošík vybehol z   dvora a zmizol svojim katom z očí.
    </tei:p>
   </tei:div>
   <tei:div type="chapter">
    <tei:head>
     VI. KAPITOLA
    </tei:head>
    <tei:head>
     Horí ohník, horí…
    </tei:head>
    <tei:p>
     Neskôr Ďurko Jánošík neraz spomínal a znovu prežíval všetko, až od   úteku z rodičovského domu. Ako narazil v prudkom bezcieľnom behu na   Uhorčíka, ktorý sa skrýval na kraji hôrky Vrátnej, ako keby bol   presne predvídal, čo sa stane v Terchovej a kadiaľ pobeží na úteku z   domova. I na to sa ešte pamätal, ako ho potom Uhorčík zaviedol   príkrymi svahmi a húštinami, úzkymi dolinami a nekonečnými lesmi do   osamelej chalupy na veľkej čistine a ako bol potom priateľsky prijatý   niekoľkými ľuďmi, čo tu hôrnu chalupu s Uhorčíkom obývali a   pravdepodobne pytliactvom a zbojom sa živili. Spomenul si tiež, ako   upadol do hlbokého spánku, a keď sa z neho po mnohých hodinách   prebudil, zistil, že jeho ťažký smútok, čo ho celého opanoval, ho   zmenil na skalu. Jasne si uvedomil, že v jeho živote nastáva základná   zmena, jeho osudy sa budú odteraz uberať celkom iným smerom. Stane sa   iným človekom, ktorý s doterajším pracovitým, dobrým, celý svet   milujúcim Jurom Jánošíkom už nebude mať nič spoločné.
    </tei:p>
    <tei:p>
     Od tejto chvíle myslel len na jedno: ako pomstiť zločin, spáchaný   na rodičoch, a ako pomstiť do neba volajúcu krivdu. To sa odteraz   stalo jeho životným cieľom. A do svojej živelnej nenávisti pojal   nielen tých, čo jeho rodičom a jemu priamo ublížili, ale i tých, čo   patrili do tej istej spoločenskej triedy ako pôvodcovia jeho   nešťastia. Áno, taká planúca a žeravá bola táto nenávisť, že   obostrela svojou červenou clonou i pani Zuzanku.
    </tei:p>
    <tei:p>
     – Odplata pánom! – búrilo v ňom ako vo vriacom kotle tak mocne, že   prehlušilo všetky ostatné ľudské city.
    </tei:p>
    <tei:p>
     V prvých dňoch úniku z Terchovej ani nebol zvedavý, kto sú jeho   čudní hostitelia a čím sa živia, ani ich častá neprítomnosť   nevyvolávala v ňom nijaké podozrenie, mohli byť hoci diablami z   horúceho pekla, jemu to bolo úplne jedno, o nič nemal záujem, a keby   ho neboli nútili do jedla, iste by ešte týždne nebol vzal nič do úst,   taký bol presýtený nenávisťou.
    </tei:p>
    <tei:p>
     Jedného rána sedel práve na kope polien pred chalupou a strnulo sa   díval pred seba, podobný nehybnej, z kameňa vytesanej soche – ozval   sa v jeho blízkosti svieži dievčenský hlas. Keď sa mrzuto obrátil,   kto ho to vyrušuje, s úžasom spoznal Aničku, ktorá verne až do smrti   opatrovala jeho rodičov. A hneď spoza jej chrbta sa vyškierala   Uhorčíkova šikmooká tvár. Anička! – zvolal prekvapene i radostne. –   Kde sa tu berieš?
    </tei:p>
    <tei:p>
     Anička sa najprv trochu zapýrila, ale vzápätí len tlmený oheň v   jej očiach prezrádzal, že jej radosť zo stretnutia je ešte väčšia ako   Ďurkova.
    </tei:p>
    <tei:p>
     – Prišla som sa na teba pozrieť, – povedala prosto a podala mu   ruku.
    </tei:p>
    <tei:p>
     – Veď dobre, Anička, – čudoval sa Ďurko ešte väčšmi a bol čoraz   živší a čulejší, ba i do líc sa mu začala vracať farba, – ale povedz,   ako si ma tu našla?
    </tei:p>
    <tei:p>
     Anička sa s úsmevom obrátila a ukázala prstom na Uhorčíka, ktorý   sa ešte vždy skrýval za ňou.
    </tei:p>
    <tei:p>
     To ma on sem priviedol.
    </tei:p>
    <tei:p>
     – Ale prečo?
    </tei:p>
    <tei:p>
     – Prečo? – zmiatla sa trochu dievčina. Ach bože, akí sú tí muži   slepí. Vraj prečo som prišla za ním…
    </tei:p>
    <tei:p>
     Namiesto odpovede v rozpakoch sklonila hlavu a musel jej prísť na   pomoc Uhorčík.
    </tei:p>
    <tei:p>
     – Človeče, – osopil sa nahnevane na Jánošíka, – že môžeš dávať   také hlúpe otázky! Preto sem prišla, aby ťa trochu rozveselila a z   tej umrlčiny vytrhla. Myslíš, že sme sa mohli dívať na tvoje   živorenie? Veď už bolo na nevydržanie s tebou, vysedúval si pri   chalupe ako mumák a civel pred seba od rána do večera bez jediného   slova, bez jediného hnutia, ako keby si sa už chystal pod   šúplatu.
    </tei:p>
    <tei:p>
     – Ale ako si o nej vedel?
    </tei:p>
    <tei:p>
     – Ako som o nej vedel? – zasmial sa pokojne Uhorčík a pyšne   vykrúcal fúzy. –– Uhorčík vie všetko.
    </tei:p>
    <tei:p>
     – A kde si ju našiel?
    </tei:p>
    <tei:p>
     Uhorčík chvíľu neodpovedal a potom tichým hlasom dodal:
    </tei:p>
    <tei:p>
     Pri hrobe tvojich rodičov, Ďurko, práve keď naň sadila   jedličky.
    </tei:p>
    <tei:p>
     Prešli ďalšie dni a Ďurko Jánošík očividne ožíval, začal mať o   všetko záujem, len nenávisť ostala v jeho srdci pevne zakorenená.   Vtedy už dobre vedel, kto sú jeho hostitelia. Nie, nijakí naozajstní   zbojníci, ako ich poznal na Bielej hore, len hŕbka úbohých,   vyhladovaných vojakov – zbehov, ktorí už mali vojny vyše hrdla a   okrem drobnejších lúpeží a prepadnutí na zaistenie živobytia číhali   teraz na priaznivú chvíľu, ako sa dostať k väčšej koristi, a potom s   ňou ujsť za hranice, kde by nikto nepátral po ich minulosti.
    </tei:p>
    <tei:p>
     Prešla zima a nadišiel čas, keď Ďurko usúdil, že nemôže   donekonečna vyjedať týchto úbožiakov, ktorí zavše sami nemali čo do   úst, drobné zbojstvá nestačili na stálejšiu obživu a ani Uhorčík,   ináč taký vynaliezavý a odvážny, tentoraz nemal šťastie. Okrem toho   vybadal, že po čase sa chlapi začali naňho krivo dívať, ľa, sedí si   tu, chlap ako hora, zdravý, s mocnými päsťami, a ničím neprispieva do   spoločnej kuchyne… prečo sa nepridá k nim, keď mu už aj tak nič iné   nepozostáva, s jeho pomocou by sa im možno lepšie vodilo. Však už aj   sám Uhorčík neraz naňho otvorene udrel:
    </tei:p>
    <tei:p>
     – Čo otáľaš, Ďurko, čo premýšľaš, vstúp medzi nás a uvidíš, ako   nám bude dobre. Ak chceš, zvolíme ťa za kapitána a tvoja sláva sa   rozšíri do siedmich stolíc.
    </tei:p>
    <tei:p>
     – Nie, na zbojstvo sa nedám, – odbíjal jeho návrhy, – na to nemám   náturu.
    </tei:p>
    <tei:p>
     A pri tom ostávalo.
    </tei:p>
    <tei:p>
     Vše prichádzala aj Anička, tiež akoby čakala niečo od neho, videl,   že sa jej nepáči jeho dlhé hlivenie, iste ho v srdci zato   odsudzovala, hoci to slovami nedávala najavo.
    </tei:p>
    <tei:p>
     A pritom nosila v srdci i žiaľ, žiaľ mladého dievčieho srdca, o   ktorom Ďurko Jánošík nevedel, lebo práve pred ním ho najväčšmi   ukrývala, hoci sa týkal jeho. Už dávnejšie tušila, ba vedela, kam   blúdievajú Ďurkove myšlienky, komu patria. Nebolo jej celkom neznáme,   čo sa dialo onej noci na Pongrácovom hrade, ako sa rozzúril mošovský   barón na mladého Jánošíka, div že nedošlo k bitke, a jej bystrá   ženská myseľ ju bezpečne priviedla k poznaniu, že to bola barónova   žiarlivosť, ktorá zavdala príčinu k výbuchu. Oprávnená, či   neoprávnená? Aničke čosi našepkávalo, že veru oprávnená…
    </tei:p>
    <tei:p>
     Zbojstvo? Byť úbohým hôrnym chlapcom? Jánošík uvažoval.
    </tei:p>
    <tei:p>
     Nie. Sú ešte aj iné, účinnejšie cesty dostať sa na kobylku pánom.   Myslel vari na povstanie chudoby proti zemepánom… áno, to by bolo   niečo, nad čím uvažovať.
    </tei:p>
    <tei:p>
     Keď sa so svojimi úvahami ktoréhosi predjarného večera zveril   Uhorčíkovi, ten sa mu rovno vysmial.
    </tei:p>
    <tei:p>
     – Azda len nechceš ísť holými rukami proti dobre vyzbrojeným   stoličným bandériám a proti vojsku! – posmieval sa. – A kde by si   vzal peniaze na verbovanie ľudí a na zbrane? Nesnívaj, vzchop sa a   pridaj sa k nám!
    </tei:p>
    <tei:p>
     Nenadišli ani veľkonočné sviatky, a zmizol. Ušiel, už nevydržal   dlhšie v chalupe. Nemohol. Zašiel do Liptova, kde ho nikto nepoznal,   kde nikto o ňom nechyroval. Živil sa, ako mohol. Pomáhal po   slobodných gazdovských dvoroch za poživeň. Niekde by si ho boli radi   udržali, mocného, pracovitého mládenca, možno aj do rodiny by ho boli   s potešením pribrali, ale vnútorný nepokoj ho hnal z dediny do   dediny, z mestečka do mestečka. Až raz v krásnom mesiaci máji…
    </tei:p>
    <tei:p>
     Bolo to v máji, roku Pána 1709, keď už začala blednúť dovtedy   žiarivá hviezda odbojného kniežaťa Rákócziho a bezpečnosť na   hradských čoraz väčšmi ohrozovali zbojnícke družiny regrutujúce sa z   vojenských dezertérov. Tak to bolo vari v celej krajine, no   najopovážlivejšie v krajoch hornatých, kde hlboké lesy a doliny   poskytovali zbojníkom spoľahlivé útočisko.
    </tei:p>
    <tei:p>
     Jedného májového predpoludnia toho roku rezko si vykračoval   chodníkom vedľa hradskej medzi Kraľovanmi a Stankovanmi vysoký,   plecnatý, zarastený chlap s hrubou bakuľou v ruke, hoci sa nijako   nemusel ponáhľať – nikde ho nečakali a nikde ho nepoznali. Tvár mal   mladú, bohatierska postava už z diaľky musela budiť rešpekt a v   týchto neistých časoch aj strach, naskrze neodôvodnený, lebo kto sa   mu podíval do miernych, priateľských očí, hneď spoznal, že má pred   sebou človeka dobrého, človeka spravodlivého, ktorý by ani muške   neublížil. Taký dojem robil Ďurko Jánošík – lebo veď to bol on na   každého, pravdaže, iba vo chvíľach, keď nemal v duši oheň a neoddával   sa chmúrnym dumám o svojej budúcnosti.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Bol utešený, slnečný deň, povieval osviežujúci vetrík a z lesov   vedľa hradskej prinášal omamujúcu vôňu, zatiaľ čo po druhej veselo   šumeli a spievali priehľadné, krištáľovočisté vody Váhu.
    </tei:p>
    <tei:p>
     Odkiaľ prichádzal Juro Jánošík, kam šiel? Na to druhé by vari sám   nevedel odpovedať. No isté bolo, že zanechával za sebou Liptov, kde   sa už prestával cítiť v bezpečí, odkedy začali tade prechádzať veľké   oddiely kuruckých vojsk, smerujúce dolu na Trenčín. Čo keby ho   niektorí z Rákócziho ľudí spoznali? Vtedy po bitke pri Mnešiciach sa   v blízkosti kniežaťa premlelo veľa všelijakých dôstojníkov i   šľachticov, a mnohí z nich museli ísť k plukom, ponechaným ako   posádka na východe. Nuž naozaj by sa mohlo stať…
    </tei:p>
    <tei:p>
     A kam šiel? Pravdepodobne do Turca, ktorý mal na ceste, inam sa   Považím nadol nedalo, iba ak z Kraľovian hore Oravou, a to Ďurko   Jánošík teraz nechcel.
    </tei:p>
    <tei:p>
     To neprestajné vandrovanie z dediny do dediny, z jedného   gazdovského dvora do druhého (zemianskym kúriám, ó, bolo ich   nespočetne v celom Liptove, sa vyhýbal, ako sa len mohol) sa mu už   zbridilo, to nebola preňho budúcnosť.
    </tei:p>
    <tei:p>
     No akáže budúcnosť čaká naňho, nedopečeného seminaristu, stíhaného   vojenskými i zemepanskými vrchnosťami pre zločin, ktorý nespáchal on,   ale ktorý mali na svedomí sami páni. A keď si teraz tak uprostred   čarokrásnej dolnoliptovskej prírody v hlbokom zamyslení vykračoval v   ústrety Turcu, položil si v duchu otázku:
    </tei:p>
    <tei:p>
     „Naozaj, prečo sa nepridať k tým, čo bez rešpektu a bez strachu   berú pánom, kde len môžu, a keď treba, dajú im pocítiť i svoje päste.   Pravdu mal Uhorčík, keď vykladal, že iné mi ani nezostáva. A ja   namiesto toho, aby som o jeho návrhu rozumne pouvažoval, obrátil som   mu chrbát a ušiel.“
    </tei:p>
    <tei:p>
     Sadol si na pažiť nad hradskou a vyvrátil hlavu k sýtobelasej   oblohe, na ktorej sa preháňalo niekoľko bielulinkých obláčikov.
    </tei:p>
    <tei:p>
     Vtom ho zo snenia vyrušil vzdialený krik a zadunelo i niekoľko   výstrelov.
    </tei:p>
    <tei:p>
     – Zase nejaké lúpežné prepadnutie, – usúdil a rozbehol sa, hotový   pomôcť prepadnutým.
    </tei:p>
    <tei:p>
     Za zákrutou uvidel všetko, čo sa vlastne robí. Uprostred hradskej   stál panský kočiar a okolo neho klbko ľudí. Niektorí na koňoch a   niektorí peši. Tých peších bolo viac a zdalo sa, že to boli útočníci,   tí v sedlách sa bránili, ako vedeli, poniektorí útekom a srdnatejší   statočným bojom.
    </tei:p>
    <tei:p>
     Ďurkovi Jánošíkovi bolo na prvý pohľad jasné, že zbojníci prepadli   cestujúceho pána i s jeho sprievodom a čochvíľa s ním budú   hotoví.
    </tei:p>
    <tei:p>
     Nikto z účastníkov bitky nespozoroval blížiaceho sa pocestného, a   keď ten dobehol na miesto prepadnutia a hrozivým hlasom zareval na   útočníkov, zarazili sa.
    </tei:p>
    <tei:p>
     Pravda, len na chvíľu. Keď útočníci zbadali, že je to len jediný   pocestný, nerušene pokračovali, a len vtedy sa zháčili, keď videli,   že ich dajako začalo ubúdať. Tí na kraji začali prenikavo jačať:   Ratujme sa pred tým bláznom!
    </tei:p>
    <tei:p>
     Vtedy už aj vodca útočníkov, zarastený, územčistý chlap prestal   rozháňať zvyšok panského sprievodu a rozzúrene sa obrátil na   pocestného, ktorý sa privalil ako búrka a bol práve v najlepšom   zmariť všetku ich doterajšiu námahu. Darmo sa posmeľovali tí, ktorí s   jeho bakuľou ešte neprišli do bližšieho styku:
    </tei:p>
    <tei:p>
     – Nože ho valaškou po hlave!
    </tei:p>
    <tei:p>
     Ukázalo sa, že tu by pomohol azda len výstrel z pištole, ale mier   pokojne na človeka, ktorý chvíľu nepostojí.
    </tei:p>
    <tei:p>
     Už sa zdalo, že budú musieť neslávne opustiť miesto útoku, keď sa   z hrdla ich vodcu vydral poloradostný, polozúrivý výkrik:
    </tei:p>
    <tei:p>
     – Ale veď to je náš Ďurko Jánošík!
    </tei:p>
    <tei:p>
     Uhorčík až teraz spoznal v divom zarastenom chlapovi svojho   priateľa.
    </tei:p>
    <tei:p>
     – Hej, Ďurko, dočerta, čo ti to zišlo na um takto nám kaziť prácu!   – volal naňho Uhorčík nahnevane. – A vôbec, kde si sa tu vzal!
    </tei:p>
    <tei:p>
     Teraz bol rad na Jánošíkovi, aby sa začudoval.
    </tei:p>
    <tei:p>
     Pozrime sa, Uhorčík! – zvolal prekvapene.
    </tei:p>
    <tei:p>
     V tej chvíli traja-štyria panskí sprievodcovia, ktorí ešte ostali   v sedle a s radostným revom privítali takého výdatného pomocníka,   akým bol zarastený obor, náhle zdúchli, keď na svoje veľké   prekvapenie zistili, že medzi ním a vodcom zbojníkov je celkom dobrý,   ba priateľský pomer. Tak rýchlo odcválali smerom na Vrútky, že sa len   prášilo za nimi.
    </tei:p>
    <tei:p>
     To priviedlo Ďurka Jánošíka na iné myšlienky.
    </tei:p>
    <tei:p>
     – A kohože ste to tu prepadli? – pýtal sa zamračene ustrnutých   zbojníkov, ako čo by nie Uhorčík, ale on bol ich pánom.
    </tei:p>
    <tei:p>
     – A čo ja viem? – mykol plecom Uhorčík. – Kto nám prišiel pod   ruku, toho sme prepadli. Azda si len nemyslíš, že my zbojníci môžeme   žiť z obzerancov. Počkaj, veď to sám skúsiš.
    </tei:p>
    <tei:p>
     – Ešte nie som medzi vami, – odvrkol Jánošík.
    </tei:p>
    <tei:p>
     – Ale budeš, – zasmial sa mu do tváre Uhorčík, – kam inam by si sa   podel?
    </tei:p>
    <tei:p>
     Pristúpili k zavretému koču a zvedavo doň pozreli cez sklenú   tabuľu dvier. Z kočiara sa na nich dívali dve ustrašené mladé   ženy.
    </tei:p>
    <tei:p>
     To veru nestálo za to, – zamrmlal sklamane Uhorčík, – u tých sotva   nájdeme groša, leda ak niekoľko drobných skvostov…
    </tei:p>
    <tei:p>
     Nestačil dopovedať a odletel na okraj hradskej rovno do veľkej   mláky. Rozzúrene sa zviechal a už-už mal na jazyku ťažkú kliatbu, ale   pohľad na Jánošíka mu ešte zavčasu zapchal ústa.
    </tei:p>
    <tei:p>
     – Bože, – žasol Uhorčík, – čo sa s tým človekom deje? Azda   len…
    </tei:p>
    <tei:p>
     Ani nedomyslel a už uhádol. Dnu sedela barónka Zuzana Révayová z   Mošoviec, Pongrácova dcéra. Že museli natrafiť práve na révayovský   kočiar s barónkou!
    </tei:p>
    <tei:p>
     Tvár mu stvrdla. Už sa aj chcel na Jánošíka oboriť, ale ten sa   obrátil k nemu a ukázal prstom k lesu.
    </tei:p>
    <tei:p>
     – Zmiznúť, – zrúkol naňho strmo.
    </tei:p>
    <tei:p>
     My že máme zmiznúť? rozzúril sa Uhorčík, mysliac si, že ten   pochabý teológ im chce uchmatnúť korisť z ruky.
    </tei:p>
    <tei:p>
     Ale už aj! – skríkol Jánošík a hrozivo napriahol ruku proti   zbojníkovi.
    </tei:p>
    <tei:p>
     Medzi ostatnými to vrelo. Ak udrie ich vodcu, zosypú sa naňho a   dobijú ho, aby im už nikdy viac neskrížil chodníčky.
    </tei:p>
    <tei:p>
     Uhorčík na šťastie nestratil rozum. Azda si len neznepriatelí   takého skvelého chlapa pre dve mizerné ženské sukne! S Ďurkom   Jánošíkom musí za každých okolností rátať, veď je to rodený vodca,   ten ešte v zbojníckom cechu vykoná mnoho znamenitého. Lebo že sa   stane zbojníkom, o tom bol Uhorčík skalopevne presvedčený.
    </tei:p>
    <tei:p>
     Na úžas zbojníkov zmierlivo kývol zarastenému obrovi:
    </tei:p>
    <tei:p>
     Len nijaké hnevy, Ďurko, azda sa len nepovadíme pre takú   hlúposť!
    </tei:p>
    <tei:p>
     A potom sa na ešte väčší úžas zbojníkov ostro na nich osopil:
    </tei:p>
    <tei:p>
     Hajde, mládenci, rovno do hory!
    </tei:p>
    <tei:p>
     Nuž a toho tu necháme s našou korisťou? zareptali pobúrene.
    </tei:p>
    <tei:p>
     Ej, bisťubohu…
    </tei:p>
    <tei:p>
     Skôr ako sa mohol Jánošík znovu obrátiť ku kočiaru, dvierka sa   pomaly otvorili. A hneď nato stála pred ním pani Zuzanka a užasnuto   hľadela do strápenej tváre svojho priateľa.
    </tei:p>
    <tei:p>
     – Ďurko! – vydralo sa jej z úst. Je to možné? Ste to naozaj vy…   milý pán študiózus?!
    </tei:p>
    <tei:p>
     – Áno, áno, vaša milosť, som to naozaj ja, odvetil s úsmevom. –   Len nemôžem pochopiť, ako ma mohla vaša milosť spoznať, – čudoval sa   Ďurko Jánošík a pohŕdavo ukázal na svoju bradu.
    </tei:p>
    <tei:p>
     – Spoznala som vás, milý pán študiózus, hneď ako ste nám prišli na   pomoc.
    </tei:p>
    <tei:p>
     Ale, ale, milý pán Jánošík, ozvalo sa veselo z kočiara. Pred   ženským okom vás ani brada neukryje.
    </tei:p>
    <tei:p>
     Ďalšie milé prekvapenie. Či sa naňho šibalským zrakom nedívala   Hanička Malinová, amicenkova snúbenica? Aká čudná, ale tým milšia   náhoda.
    </tei:p>
    <tei:p>
     – Myslíte, že je už po všetkom nebezpečenstve? pýtala sa barónka.   – Nemôžu sa ešte vrátiť?
    </tei:p>
    <tei:p>
     – Nech je vaša milosť bez starostí, – upokojoval ju Ďurko, – tí sa   už nevrátia. A sprievodcovia vašej milosti by dobre spravili, keby   zabudli na svoj hlúpy strach a vrátili sa, ako je ich   povinnosťou.
    </tei:p>
    <tei:p>
     – Tí? – zvolala Hanička s rozhorčením. – To sú pekní chlapi. Tí by   sa dali na útek aj pred kominárom. Ale preboha, pán Jánošík, –   vykríkla zvedavo, – povedzte nám, kde ste sa tu vzali a prečo tak   čudne vyzeráte?
    </tei:p>
    <tei:p>
     – Si priveľmi zvedavá, Hanička, – napomenula pani Zuzanka švárnu   Mošovčanku. – Nám nie zvedavosť, ale poďakovanie svedčí. Nebyť pána   študióza, bohvie, čo by sa bolo s nami stalo, hrôza na to čo len   pomyslieť. Milý Ďurko, srdečne vám ďakujeme za vašu zázračnú pomoc.   Iste sám boh riadil vaše kroky, aby ste v pravej chvíli mohli vykonať   dobrý skutok.
    </tei:p>
    <tei:p>
     Cudný úsmev zahral pri tých slovách na perách Ďurka Jánošíka. Ach,   isteže je pravda, že sám boh ho sem vyslal, aby mohol zachrániť dve   dobré, ušľachtilé ženy pred násilím, ale s tým ostatným nemá boh nič   do činenia. Ach, keby tak len tušila pani Zuzanka, že bol práve na   ceste k tým, čo ju prepadli.
    </tei:p>
    <tei:p>
     – Neďakujte, vaša milosť, – prerušil pani Zuzanku temer drsno,   nezaslúžim si nijakej vďaky…
    </tei:p>
    <tei:p>
     – Nijakej vďaky? – čudovala sa pani Zuzanka. – Veď to bolo skvelé   hrdinstvo, ako ste sám premohli celú tu zbojnícku chasu. Nesmiete byť   taký skromný, milý pán študiózus.
    </tei:p>
    <tei:p>
     Krátke mlčanie prerušili radostné výkriky od hradskej. To sa   vracali révayovskí drábi, ktorí sa teraz náramne činili.
    </tei:p>
    <tei:p>
     – Hej, vaša milosť! – skríkol najstarší z nich, – ale sme ich   popreháňali, tí sa už viac nikdy neukážu.
    </tei:p>
    <tei:p>
     – Ktože ich popreháňal? – spýtala sa ostro Hanička.
    </tei:p>
    <tei:p>
     – Nuž my, ktože iný, – zarazil sa dráb. Vtom spozoroval po boku   jej milosti mocného bradáča, čo im najprv tak dôkladne pomáhal, a   potom sa dal z čista-jasna do priateľského rozhovoru s vodcom tých   šibeničníkov.
    </tei:p>
    <tei:p>
     – Aha, tu ho máme! – skríkol víťazoslávne a ohnal sa po Ďurkovi   Jánošíkovi.
    </tei:p>
    <tei:p>
     – To bude pekný kvietok, keď sa so zbojníkmi kamaráti.
    </tei:p>
    <tei:p>
     V ceste ho zarazili blesky, ktoré sa naňho sypali z očí jeho   najmilostivejšej veliteľky.
    </tei:p>
    <tei:p>
     – Ako sa opovažuješ? – hovorili tieto blesky a súčasne sa ozval i   rázny Haničkin hlas:
    </tei:p>
    <tei:p>
     – Ty truľo hlúpy, nebyť toho kvietka, možno by si bol už dávno   zahryzol do trávy i so svojimi viťúzmi. Ihneď sa mu poďakuj za pomoc   a požiadaj o odpustenie.
    </tei:p>
    <tei:p>
     Skrúšený dráb naozaj pristúpil k usmiatemu Ďurkovi Jánošíkovi   pekne krásne poďakovať a odprosiť.
    </tei:p>
    <tei:p>
     Kým drábi pripravovali kočiar na ďalšiu cestu, mal Ďurko čas   vysvetliť obom dychtivo načúvajúcim ženám svoj nezvyklý zovňajšok,   vyrozprávajúc im otvorene všetko, čo zažil od svojho úteku z   novomestského žalára, nijako sa netajac svojím úmyslom zaplatiť pánom   rovnakou mincou.
    </tei:p>
    <tei:p>
     Obe mladé ženy mali oči plné sĺz a pani Zuzanka sa nemohla ubrániť   vzlykotu, keď počula, akým neľudským spôsobom boli odpravení Ďurkovi   dobrí starí rodičia.
    </tei:p>
    <tei:p>
     – Ó, ako sa nenávidím, – šepkala so zaťatými zubami, – ako strašne   sa nenávidím…
    </tei:p>
    <tei:p>
     – Prečo? – spýtal sa Ďurko Jánošík.
    </tei:p>
    <tei:p>
     – Že i ja patrím k tým, čo popáchali toľko neľudských činov…
    </tei:p>
    <tei:p>
     – Drahá pani Zuzanka, nemáte príčiny sa nenávidieť, ste dobrá,   nikomu by ste nemohli ublížiť… a potom, veď to všetko má na svedomí   ten lotor Jánoš…
    </tei:p>
    <tei:p>
     – Tomu neverím, – prerušila ho náruživo pani Zuzanka, – za jeho   skutky je zodpovedný pán.
    </tei:p>
    <tei:p>
     – A čo teraz? – spýtala sa po krátkej odmlke stiesneným   hlasom.
    </tei:p>
    <tei:p>
     – Čo teraz? – zopakoval a zadumane sa díval ponad hlavu pani   Zuzanky do hustej čiernej hory, akoby odtiaľ očakával odpoveď.
    </tei:p>
    <tei:p>
     – Neviem, neviem… – riekol nakoniec. Potom sa nasilu vytrhol z   chmúrneho zasnenia a s nútenou veselosťou dodal:
    </tei:p>
    <tei:p>
     – Už len dajako bude, pani moja, veď som mladý a silný.
    </tei:p>
    <tei:p>
     – Nemohla by som vám pomôcť? – zašepkala so zapýreným lícom pani   Zuzanka.
    </tei:p>
    <tei:p>
     – Chlap sa spolieha len sám na seba, – povedal chladne. Ale keď sa   pozrel na nešťastnú tvár pani Zuzanky, pohnutým hlasom pokračoval: –   Odpusťte mi, pani Zuzanka, viem, ako ušľachtilo ste to mysleli, ale   naozaj nemôžem prijať nijakú pomoc. Najkrajšou pomocou pre mňa bude,   keď si na mňa uchováte peknú spomienku.
    </tei:p>
    <tei:p>
     Pani Zuzanka horlivo prikývla, ale nemohla odpovedať, lebo sa   dusila slzami.
    </tei:p>
    <tei:p>
     – Ale aspoň nás kúsok odprevadíte, pán Jánošík, – ozvala sa   Hanička,´– ak máme rovnakú cestu…
    </tei:p>
    <tei:p>
     – Vďačne, – odvetil Ďurko a až teraz mu prišlo na um opýtať sa   jej, ako sa našla v spoločnosti jej milosti pani barónky. V Prešporku   vraj nemohla ostať dlhšie, lebo sa celé mesto chystalo na obranu   proti Rákóczimu, ktorého očakávali už v najkratšom čase, nuž na radu   svojich príbuzných vypravila sa na cestu domov, tentoraz už nie   údolím Nitry, ale priamo hore Váhom, veď čože by mohli spraviť obe   nepriateľské vojská nevinnej bezbrannej žene. A naozaj, celkom ľahko   vraj prešla vojnovým územím a šťastne sa dostala domov.
    </tei:p>
    <tei:p>
     – A doma už netrpezlivo očakával priateľ Janko Líška svoju   snúbenicu, – dodal s úsmevom Ďurko Jánošík.
    </tei:p>
    <tei:p>
     – Ten sa môže tešiť, až mu vyčítam levity, ako mohol nechať svojho   najlepšieho priateľa a ochrancu v kaši, – hrozila Hanička.
    </tei:p>
    <tei:p>
     – Nie tak, Hanička, – udobroval ju, – on by ma bol s najväčšou   ochotou odprevadil i do Terchovej, ale ja som mu to nedovolil,   nechcel som, aby sa vystavoval pre mňa nepríjemnostiam.
    </tei:p>
    <tei:p>
     – Akým nepríjemnostiam? – žasla Hanička.
    </tei:p>
    <tei:p>
     – Akým? Nezabúdajte, že som ušiel z novomestskej väznice a vydali   na mňa zatykač, – povedal vážne Ďurko Jánošík.
    </tei:p>
    <tei:p>
     Nastal čas odchodu. Kočiar sa pohol a s ním aj skupinka osedlaných   drábov. Jánošík chvíľu mlčky kráčal vedľa kočiara. A keďže končili   lesy a údolie sa rozšírilo v miernu kopcovitú krajinu s kvitnúcimi   poľami, nastal čas lúčenia. Ani vtedy nepadlo mnoho slov.
    </tei:p>
    <tei:p>
     Kočiar zastal a on s hlbokým dôstojným úklonom sňal klobúk z   hlavy, aby v úcte pozdvihol k perám malú bielu ruku, ktorá sa k nemu   vynorila z kočiara.
    </tei:p>
    <tei:p>
     – A kam teraz, Ďurko Jánošík? – zašeptal hlas z kočiara.
    </tei:p>
    <tei:p>
     Jánošík najprv nerozhodne pokrčil mohutnými plecami a potom ich   vášnivo rozhodil, akoby chcel objať celý ten nádherný fatranský   svet.
    </tei:p>
    <tei:p>
     – Neviem, pani Zuzanka, – odvetil vážne, – aleje predo mnou celý   svet, už len nájdem v ňom miesto, do ktorého zapadnem.
    </tei:p>
    <tei:p>
     Keď to hovoril, zrak mu blúdil po nebotyčných fatranských   vrcholoch, po hlbokých hôrnych stráňach, po kvetnatých lúčinách,   ktoré sa navôkol rozprestierali. Áno, to je jeho svet, tu nájde   miesto, do ktorého celučký zapadne i so svojimi pochovanými nádejami   a hmlistou budúcnosťou.
    </tei:p>
    <tei:p>
     – Uvidíme sa ešte niekedy? – zaznela druhá stiesnená otázka z úst   pani Zuzanky.
    </tei:p>
    <tei:p>
     – Áno, ešte sa uvidíme, drahá pani… kde to bude, neviem, ale cítim   s určitosťou, že sa ešte uvidíme, vtedy však budú medzi nami ešte   väčšie priepasti…
    </tei:p>
    <tei:p>
     Porozumela tomu pani Zuzanka? Ktovie? Ďurko Jánošík možno ani   nespozoroval náhly ustráchaný a bolestný záblesk v jej očiach, keď mu   dávala posledné zbohom.
    </tei:p>
    <tei:p>
     Dlho ešte nehybne stál na mieste, aj keď kočiar dávno zmizol za   najbližšou zákrutou hradskej.
    </tei:p>
    <tei:p>
     Medzitým ubehli dva krásne letné mesiace, nastal horúci   august.
    </tei:p>
    <tei:p>
     Bol mierny, teplý podvečer, na kraji neveľkej tíšiny neďaleko   hôrneho potoka, medzi dvoma strmými stráňami pod Úplazom, horeli   tri-štyri vatry a okolo nich sedeli chlapi trochu spustnutého   vzhľadu, vážne bafkajúc z lacných kremnických zapekačiek.
    </tei:p>
    <tei:p>
     •Veru, dobre sa sedelo pánom hôrnym chlapom okolo ohňa, keď už   mali výborný baraní guláš v žalúdku a kulač s vínom pohostinne   vandroval z ruky do ruky, čoraz prázdnejší, až ho bolo treba znovu,   už bohvie po koľký raz, napĺňať. Veď sa aj dosť nahundral kuchár   Samek, či azda vína zadarmo merajú vo svete, keď si ho nevedia   vážiť.
    </tei:p>
    <tei:p>
     – Ale veď je ho dosť v pivniciach urodzených pánov, – dopálil sa   jeden z nenásytníkov, načo šetriť?
    </tei:p>
    <tei:p>
     A ty si myslíš, táraj, – zahundral nahnevaný Samek, – že ti vínové   fúry každý deň povezú popred nos?
    </tei:p>
    <tei:p>
     Hádka bola prerušená melodickým ťahavým plačom gájd.
    </tei:p>
    <tei:p>
     Hej, čujme Gajdošíka! – zavýskali radostne chlapci od každej   vatry. – Veď je už načase, aby nám niečo zahral!
    </tei:p>
    <tei:p>
     – Ale niečo veselé, do skoku!
    </tei:p>
    <tei:p>
     – To sa vie! Po tvrdej práci veselý odpočinok!
    </tei:p>
    <tei:p>
     Hore hu, Gajdošík! Nešetri pľúca, veď i tak raz odvisneš na   šibenici!
    </tei:p>
    <tei:p>
     Gajdošík sa nedal dlho prosiť, sviežo vyskočil od vatry a oprel sa   o široký dubový peň, aby zahral kamarátom rezkú do skoku.
    </tei:p>
    <tei:p>
     Ktorú rozkážete, mládenci? – spýtal sa zvučným hlasom.
    </tei:p>
    <tei:p>
     Pekný chlapec to bol, vysoký, štíhly ako mladá jedľa v hore pod   Poľanou
    </tei:p>
    <tei:p>
     – Ale zahraj, ktorú chceš, len nech je veselá, – mienili chlapi   okolo ohňa.
    </tei:p>
    <tei:p>
     – Veď viete, ja najradšej detvianske…
    </tei:p>
    <tei:p>
     – No tak teda dobrú detviansku, hrom do teba. Nikto ich nevie   lepšie ako ty, čertov mládenec.
    </tei:p>
    <tei:p>
     Polichotený Gajdošík vtisol mech láskyplne pod pazuchu, trochu   prebehol prstami po škále, potom sa dôstojne narovnal a už sa to   rinulo z gájd, sprevádzaných zborom neokrôchaných drsných chlapských   hlasov:
    </tei:p>
    <tei:p>
     Hej, fujara trombita,   dukátmi vybitá,   ktože ju vybíjal,   sedem rôčkov zbíjal…
    </tei:p>
    <tei:p>
     Taká to bola divá, radostná pieseň, že všetko povyskakovalo od   vatier a veselo drobčilo dovôkol, až sa im prášilo od krpcov.
    </tei:p>
    <tei:p>
     Hej, tá je dobrá! – ujúkali mládenci.
    </tei:p>
    <tei:p>
     – Tá ide od srdca!
    </tei:p>
    <tei:p>
     A Gajdošík len dúchal, dúchal, sám prepletajúc nohami, plný   mladistvého ohňa.
    </tei:p>
    <tei:p>
     Len dvaja z hôrnych chlapcov netancovali, nápadne vysoký mocný   plecáň zachmúrenej bledej tváre a tiež dobre urastený chlap   nepríjemného pichľavého pohľadu. Sedeli pri vatre bokom od ostatných,   nebodaj vodcovia zbojníckej družiny.
    </tei:p>
    <tei:p>
     – Už by bolo načase, Ďurko, – ozval sa ten druhý, – aby si si aj   ty trochu zakrepčil. Ešte sme od teba nepočuli veselé slovo, a to nie   je dobre, milý priateľ. Keď si už raz hôrnym chlapcom, buď veselým   hôrnym chlapcom, patrí to k nášmu remeslu, pán študiózus, tu sme nie   pod dozorom pánov profesorov.
    </tei:p>
    <tei:p>
     To veru musel uznať i Ďurko Jánošík – pochytil valašku, ktorá   ležala vedľa neho, a vyskočil na rovné nohy, až pod ním zadunela   zem.
    </tei:p>
    <tei:p>
     – Máš pravdu, Uhorčík, – povedal a divo zvýskol.
    </tei:p>
    <tei:p>
     Zbojníci ustrašene zastali, keď však videli, že Ďurko dostal chuť   do tanca, ich nadšenie nemalo hraníc.
    </tei:p>
    <tei:p>
     – Ejha! – vrieskali.
    </tei:p>
    <tei:p>
     – Gajdošík, nože mu zahraj sólo, nech uvidíme, ako to vie!
    </tei:p>
    <tei:p>
     A hneď mu urobili miesto, aby sa mal kde zvŕtať.
    </tei:p>
    <tei:p>
     Oči rozihraného Gajdošíka zažiarili, keď videl týčiť sa nad vatrou   obrovitú postavu záhadného pána študióza.
    </tei:p>
    <tei:p>
     Akúže mu mal zahrať? Iba jedna prichádzala do úvahy, taká dobrá   zbojnícka pesnička, že sa v človeku všetky žilky rozihrajú. Ešte   pevnejšie pritisol mechy pod pazuchu a fatranským pralesom   zajačalo.
    </tei:p>
    <tei:p>
     <tei:emph>
      Hor‘ sa, chlapci, od zeme…
     </tei:emph>
    </tei:p>
    <tei:p>
     Prvý zbojnícky odzemok Ďurka Jánošíka! Ale kým sa doň pustil, takt   sa mu zdal ešte stále pomalý.
    </tei:p>
    <tei:p>
     – Rýchlejšie, rýchlejšie, priateľ Gajdošík! – zakričal strmo na   hudca. Rozradostený Gajdošík prudšie stisol mech a čertovským tempom   začal skákať prstami po škále:
    </tei:p>
    <tei:p>
     <tei:emph>
      Hor‘ sa, chlapci, od zeme…
     </tei:emph>
    </tei:p>
    <tei:p>
     Vpadol do toho Ďurko Jánošík takým dravým skokom, až sa ohnivé   jazyky vatier v strachu pred ním uhli. To už nebol obyčajný zbojnícky   tanec, to bola zbojnícka ceremónia, vyjadrenie všetkého, čo vrie v   duši ozajstného hôrneho chlapca.
    </tei:p>
    <tei:p>
     Štyri plápolajúce zbojnícke vatry a všetko mu to bolo málo.   Panebože, ako nádherne ich preskakoval, mávajúc nad hlavou ťažkou   valaškou, ako sa trblietal v rozprávkovom osvetlení nočných plameňov,   ako rozdupával všetko okolo seba, také niečo svet už nikdy   neuvidí.
    </tei:p>
    <tei:p>
     Rýchlejšie, rýchlejšie! počul hlas, – to je stále pomalé.
    </tei:p>
    <tei:p>
     Dlane hôrnych chlapcov boli už opuchnuté od ustavičného rytmického   tlieskania. Čertov chlap tento Jánošík, nikto by mu nestačil.
    </tei:p>
    <tei:p>
     Ale Gajdošík ešte vždy stačil. Rýchlejšie? Prečo nie, pôjde to i   rýchlejšie, lepšieho gajdoša niet na celom svete. A zase pritlačil   mechy pazuchou a ešte rýchlejšie preberal prstami po škále, veď to už   nemôže dlho trvať. Ale koniec bol taký, že gajdy zamĺkli, akoby uťal.   To už ani Gajdošík Jánošíkovi nestačil.
    </tei:p>
    <tei:p>
     Keď si Ďurko prisadol s rozjasneným okom k Uhorčíkovi, ten už   vedel, že sa nemýlil. To už nie je starý, večne zamračený, zádumčivý   Ďurko Jánošík, to je už naozajstný hôrny chlapec, a nie je ďaleko   čas, keď mu bude musieť odovzdať vodcovstvo ako najsúcejšiemu   chlapovi spomedzi nich. Nežiarlil. Jasne cítil, že Jánošík je rodený   vodca. Vďačne mu prepustí svoje miesto a bude jeho verným pomocníkom   i radcom.
    </tei:p>
    <tei:p>
     Ďurko bol unavený, len čo je pravda. Iba teraz to cítil v nohách,   keď si sadol. Ale aká jasná chlapská radosť v duši! Byť najlepším   chlapom medzi chlapmi!
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Som teda zbojník, – šomral si sám pre seba.
    </tei:p>
    <tei:p>
     Bude to asi správne, – hútal ďalej. – Ináč by sa tak nebolo stalo.   Ale, – zaškrípal v náhlom hneve, – beda tým, ktorí ma k tomu dohnali.   Nikdy im to neodpustím!
    </tei:p>
    <tei:p>
     Nikdy predtým, ani neskôr nepil Ďurko Jánošík toľko vína ako v ten   zvláštny večer. Samek mu nestačil napĺňať čutoru, ale robil to s   radosťou, lebo taký chlap, ktorý vie zdolať Gajdošíka, si zaslúži   dobrú kvapku, i keby mali vycediť posledné zásoby.
    </tei:p>
    <tei:p>
     Nie, opitý nebol, na to by Samkove zásoby vína nestačili, ale   dobre mu padli drsné prípitky hôrnych chlapcov, ktorými ho oslavovali   ako najlepšieho z najlepších. Nakoniec sa vystreli na zem, lebo na   nohách stáť už nevládali. I vatry pomaly dohasínali.
    </tei:p>
    <tei:p>
     Tak si už náš, ako vidím, – usmial sa Uhorčík, prihodiac niekoľko   polien do ich vatry, aby aspoň tá nezhasla.
    </tei:p>
    <tei:p>
     – Áno, som váš, – odvetil pokojne Jánošík.
    </tei:p>
    <tei:p>
     A Uhorčík prikročil k druhej, oveľa závažnejšej otázke.
    </tei:p>
    <tei:p>
     – Keď si teda náš, musíš sa stať kapitánom.
    </tei:p>
    <tei:p>
     – A ty? – spýtal sa začudovane Ďurko.
    </tei:p>
    <tei:p>
     – Ja? – usmial sa trochu trpko Uhorčík. Budem úprimný – my   potrebujeme naozajstného vodcu, tvrdého, smelého a pritom i   rozvážneho.
    </tei:p>
    <tei:p>
     Jánošíkov údiv bol čoraz väčší.
    </tei:p>
    <tei:p>
     – Ale veď, – vykríkol, – to všetko spĺňaš! Si tvrdý, ba bezcitný,   a ideš rovno k cieľu. O sebe by som to nemohol povedať. Sám vieš, že   nie som taký tvrdý a bezcitný, ako sa zdám.
    </tei:p>
    <tei:p>
     – Viem, Ďurko, – odvetil pokojne Uhorčík, – ale aj tak sa nehodím   za vodcu. Chýba mi najhlavnejšie: neviem nadchnúť ľudí. Ty to však   vieš, za tebou by chlapci šli hoci do pekla. Preto ťa   potrebujeme.
    </tei:p>
    <tei:p>
     Jánošík sa spýtavo pozrel Uhorčíkovi do očí:
    </tei:p>
    <tei:p>
     – Hovoríš to za seba, alebo aj za ostatných?
    </tei:p>
    <tei:p>
     – Aj za ostatných, – odpovedal rozhodne Uhorčík.
    </tei:p>
    <tei:p>
     Jánošík sa na chvíľu zamyslel a potom sa váhavo ozval.
    </tei:p>
    <tei:p>
     – Vieš, ja by som to i prijal. Lenže…
    </tei:p>
    <tei:p>
     – Lenže?
    </tei:p>
    <tei:p>
     – Lenže by som musel mať pod sebou inakších chlapov, ako sú títo,   – ukázal s neskrývaným pohŕdaním na klbko zbojníkov, ktorí do nemoty   spití chrápali okolo vatier.
    </tei:p>
    <tei:p>
     – Nezdajú sa ti dobrí? – pozastavil sa trochu urazene Uhorčík.
    </tei:p>
    <tei:p>
     – Nie veru, kamarát Uhorčík, – povedal otvorene Ďurko. – Ešte tak   Samek, Surovec a Gajdošík, tí traja hej, tí stoja za niečo, ale tí   ostatní sú len chamraď. Keď už mám byť zbojníckym kapitánom, musím   veliť mládencom, ktorí by sa osvedčili za každých okolností.
    </tei:p>
    <tei:p>
     – Hm, – šomral Uhorčík, – také sú teda tvoje požiadavky.
    </tei:p>
    <tei:p>
     Jánošík chvíľu mlčal. Prišiel mu na um Hrajnoha, ako zápasil s ním   o život s valaškou tam nad Smolenicami… Áno, to je človek, akého by   tu potreboval, ten by bol znamenitým členom jeho chasy, keby sa,   pravda, odhodlal opustiť svoj rodný kraj a podriadiť sa jeho veleniu.   Hrajnoha mal okolo seba niekoľko tvrdých pomocníkov, dať ich   dohromady s Uhorčíkom, Gajdošíkom, Adamcom a Surovcom, to už hej,   lepšej zbojníckej družiny by sa nenašlo v celej krajine.
    </tei:p>
    <tei:p>
     Potom konečne prehovoril.
    </tei:p>
    <tei:p>
     – Počul si niečo o Hrajnohovi? – spýtal sa Uhorčíka.
    </tei:p>
    <tei:p>
     Ten sa veselo zasmial.
    </tei:p>
    <tei:p>
     – Akože by som nepočul? Veď som sa dosť dlho zdržiaval v trnavskom   kraji, kde vie o Hrajnohovi každé dieťa! A potom, či sa nerozniesla   široko-ďaleko zvesť o tvojom zápase i víťazstve nad Hrajnohom na   Bielej hore, kde ťa vyvolili za kapitána! Bože, Hrajnoha… Veď v okolí   Trnavy mamky strašia deti Hrajnohovým menom. A potom, veď som ho i   videl.
    </tei:p>
    <tei:p>
     – Ty si videl Hrajnohu? – čudoval sa Jánošík. – O tom si mi ešte   ani nerozprával.
    </tei:p>
    <tei:p>
     – Veru, veru, – odvetil skromne Uhorčík. – Ako vojak.
    </tei:p>
    <tei:p>
     – Ako vojak? – čudoval sa Ďurko.
    </tei:p>
    <tei:p>
     – Áno, Ďurko, ako vojak. Raz nás vyslali, keď sa Hrajnoha so   svojimi chlapcami až do blízkosti Trnavy odvažoval, sliediť po jeho   bande. Rozkaz t bol doviesť Hrajnohu živého alebo mŕtveho a neľutovať   nijakých ľudských obetí. Tak sme sa teda vybrali pod velením toho   zarasteného oficiera, čo ťa bol pristavil v suchánskej bráne, na   Bielu horu, lebo tam niekde má Hrajnoha pelech. Pekne sme ho v noci   obkľúčili, nad ránom hŕŕ naňho, a keď sme si mysleli, že už máme   vtáčika v hrsti, dostali sme od chrbta takú zápražku, že sme zrazu   nevedeli, čí sme. A keď sa dym pušiek za naším chrbtom rozplynul,   akési čierne, plecnaté chlapisko sa na nás od hory zarehotalo.
    </tei:p>
    <tei:p>
     – To bol naozaj Hrajnoha, – zvolal Jánošík veselo.
    </tei:p>
    <tei:p>
     – Áno, bol to on, hneď sme to vedeli, nemusel sa nám ani   predstavovať, – usmial sa kyslo Uhorčík, – a veru zázrak, že tu dnes   s tebou sedím pri zbojníckej vatričke.
    </tei:p>
    <tei:p>
     – No a potom?
    </tei:p>
    <tei:p>
     – Nijaké potom. Keď sme sa z prvej hrôzy prebrali, bol Hrajnoha so   svojimi ľuďmi už dávno za horami, za dolami. Ale prečo si sa ma   pýtal, či som niečo o Hrajnohovi počul?
    </tei:p>
    <tei:p>
     Prečo? Mám v úmysle pretiahnuť Hrajnohu i s jeho ľuďmi k sebe.   Potom by sme už niečo znamenali…
    </tei:p>
    <tei:p>
     Uhorčíka tieto slová tak prekvapili, že rovnými nohami vyskočil od   ohňa a v úžase civel Jánošíkovi do tváre.
    </tei:p>
    <tei:p>
     – Ohromná myšlienka, – hovoril ako vo sne.
    </tei:p>
    <tei:p>
     Neďaleko nich, Gajdošík, nikým nepozorovaný, zastal v hustej tôni   smrčiny a napäto sa díval Jánošíkovi do tváre.
    </tei:p>
    <tei:p>
     – Lenže ako sem dostaneme Hrajnohu? – pýtal sa po chvíli   Uhorčík.
    </tei:p>
    <tei:p>
     – Veľmi jednoducho, – mienil Ďurko. – Pôjdeme poňho.
    </tei:p>
    <tei:p>
     – Ale kto? – žasol Uhorčík.
    </tei:p>
    <tei:p>
     Aj ja. Kto iný?
    </tei:p>
    <tei:p>
     Uhorčík zavrtel hlavou.
    </tei:p>
    <tei:p>
     To nepôjde, – povedal rozhodným hlasom. – Vlastne, možné by to   bolo, – opravil sa rýchlo, – ale čo by si sa vydával nebezpečenstvu,   že ťa kuruci spoznajú, je ich tam všade ako pliev. Vieš ty čo, Ďurko?   – zdvihol hlas. – K Hrajnohovi pôjdem ja a odovzdám mu tvoj   odkaz.
    </tei:p>
    <tei:p>
     Ale veď teba by práve tak ľahko spoznali ako mňa, – namietol   Jánošík.
    </tei:p>
    <tei:p>
     To bola pravda a Uhorčík ju musel uznať. Chvíľu obaja nerozhodne   mlčali, až sa znezrady za nimi ozval mierny, tichý hlas:
    </tei:p>
    <tei:p>
     – Ani Jánošík, ani Uhorčík, po Hrajnohu pôjde Gajdošík.
    </tei:p>
    <tei:p>
     Obaja sa prekvapene obrátili. Z hustého tieňa svrčiny vystúpil do   svitu vatry štíhly mládenec Gajdošík a pokojne, usmievavo sa im díval   do očí.
    </tei:p>
    <tei:p>
     – No to je krásne, – zahromžil napajedene Uhorčík, – ty si nás   počúval?
    </tei:p>
    <tei:p>
     – Nešpehoval som, – ohradil sa energicky Gajdošík, – ale   rozprávate sa tak nahlas, že by vás mohol počuť každý, kto nespí.
    </tei:p>
    <tei:p>
     – Ale ty si nám stál za chrbtom, – povedal ostro Uhorčík.
    </tei:p>
    <tei:p>
     – Niekde som už len stáť musel, – namietol Gajdošík s úsmevom.
    </tei:p>
    <tei:p>
     Uhorčíka najväčšmi dopaľoval ten tichý, mierny úsmev. Ale kým   znovu na Gajdošíka zrúkol, do debaty sa vložil Ďurko Jánošík.
    </tei:p>
    <tei:p>
     – Ty by si naozaj šiel? – spýtal sa Gajdošíka.
    </tei:p>
    <tei:p>
     – Šiel veru, – zažiarila mládencovi tvár.
    </tei:p>
    <tei:p>
     – Aj by si vedel dobre vykonať odkaz?
    </tei:p>
    <tei:p>
     – Pravdaže by som vedel, veď vidíte, aký som šikovný mládenec.
    </tei:p>
    <tei:p>
     Prikročil k vatre a potom sa veselo pozvŕtal, aby videli, aký je   vrtký, svieži, pripravený pustiť sa do roboty.
    </tei:p>
    <tei:p>
     – Naozaj by si sa podujal odovzdať môj odkaz Hrajnohovi?
    </tei:p>
    <tei:p>
     – Áno, Ďurko, – odpovedal vrúcne Gajdošík. Rád by som niečo pre   teba vykonal.
    </tei:p>
    <tei:p>
     – To je pekné od teba, – povedal dojato Jánošík, – lenže nechcel   by som mať na svedomí tvoj život, je to nebezpečné podujatie. A   vôbec, našiel by si Hrajnohu?
    </tei:p>
    <tei:p>
     Gajdošík sa len zasmial.
    </tei:p>
    <tei:p>
     – Nuž dobre, – prikývol Ďurko Jánošík, – ešte dnes sa za ním   vyberieš. Ale ti hovorím, bez neho mi radšej ani nepríď. A teraz   počúvaj, čo máš presne povedať, vbi si to do hlavy, aby si na nič   nezabudol.
    </tei:p>
    <tei:p>
     Keď v nádhernej fatranskej prírode svitalo a hora sa ozývala   džavotom a piskotom prebudeného vtáctva, vychádzajúce slnko našlo pri   vatre troch priateľov ešte v rozhovore.
    </tei:p>
    <tei:p>
     Minulo sa niekoľko týždňov, azda i dva mesiace. V úzkom považskom   údolí začali byť večery a rána chladné, jeseň neodbytne klopala na   dvere a hôrne stráne prechádzali pomaly z tmavej šťavnatej zelene k   oranžovo-žltkavému zafarbeniu.
    </tei:p>
    <tei:p>
     Tichým jasným podjesenným ránom zaznel ostrý hvizd, ktorý mohol   znamenať len výstrahu, to muselo byť jasné každému, kto vedel, aké   záludné prekvapenia číhajú v týchto drsných časoch na každého   pocestného.
    </tei:p>
    <tei:p>
     Tí, čo sedeli učupení a zimou skrehnutí v dvoch jarmočných vozoch   – mohli to byť počestní jarmoční obchodníci odniekiaľ z dolnej   Trenčianskej – iste tiež počuli tento znepokojivý hvizd, ale asi sa   nedali ním mýliť, lebo ani nevyskočili z vozov, ani nesiahli k   zbraniam a celkom pokojne pokračovali ďalej vo svojej ceste.
    </tei:p>
    <tei:p>
     Ale znezrady z húštiny povyše hradskej vyskočilo niekoľko   ozbrojených chlapov, dvaja z nich chytili uzdy predného záprahu a   sviežim ranným vzduchom sa ozvalo:
    </tei:p>
    <tei:p>
     Hej, tisíc striel ti do pečene, ani krok ďalej, ak ti je život   milý!
    </tei:p>
    <tei:p>
     Koníky pokojne zastali, akoby takéto prepadnutie bolo pre ne   každodennou vecou, a na veľké prekvapenie pánov zbojníkov ani z   jarmočných vozov neozval sa nijaký protest.
    </tei:p>
    <tei:p>
     – To je čudná vec, – ozval sa Surovcov hrubý hlas, – to aby sme   teda pánov jarmočníkov vyhrabali. Nože štuchnite trochu valaškami   dnu, možno ešte spia.
    </tei:p>
    <tei:p>
     Najprv sa všetci trochu bezhlavo motali okolo dvoch jarmočných   vozov, potom niekoľkí zbojníci vyliezli na bok, pričom zistili aj to,   že pohoniči celkom pokojne ostali sedieť na svojich miestach a ani   nepomysleli protestovať proti takému zaobchádzaniu.
    </tei:p>
    <tei:p>
     To sa Surovcovi ešte menej páčilo. – Dačo podobné som ešte   nezažil, – usúdil a zlostne zareval na svojich ľudí:
    </tei:p>
    <tei:p>
     – Len poriadne štuchnite dnu, potom uvidíme, či spia, alebo sú   nemí.
    </tei:p>
    <tei:p>
     Ale keď s tým štuchaním chceli práve začať, tí čo sa pchali dnu do   prvého jarmočného voza, zrazu jeden za druhým z neho vyleteli, akoby   ich bola udrela nejaká zázračná, neznáma sila, a Surovec videl len   toľko, že síce letia, ale bez valašiek. Už mal na jazyku niekoľko   nadávok, ale tvár, do ktorej sa zrazu zahľadel, ho zbavila ďalšej   reči.
    </tei:p>
    <tei:p>
     Tá tvár sa vynorila z hĺbky jarmočného voza vzápätí za vyhodenými   chlapmi. Keby bol Surovec vo svojom ináč dosť pestrom živote videl   niekedy leva, bol by teraz usúdil, že neznámy sa veľmi podobá na túto   šelmu. Pleciská mal také, že celkom vyplnili šírku jarmočného   voza.
    </tei:p>
    <tei:p>
     – Ejha, – zamrmlal uznanlivo Surovec, – to už hej.
    </tei:p>
    <tei:p>
     – To sme teda ako zajatí! zrúkol ten strašný chlap, keď sa trochu   poobzeral.
    </tei:p>
    <tei:p>
     – Áno, tak nejako… – zakašlal rozpačité Surovec, nevediac odpútať   svoj pohľad od tej čudesnej tváre. V tej chvíli sa cítil taký   maličký, že keby bol ten hrozný neznámy s levou tvárou zareval na   nich: „Ste zajatí“, bol by tiež celkom iste odpovedal: „Áno, máte   pravdu…“
    </tei:p>
    <tei:p>
     Potom neznámy skočil z voza, a len vtedy Surovec a jeho druhovia   videli, že ani nie je príliš vysoký, ako si predstavovali podľa šírky   pliec.
    </tei:p>
    <tei:p>
     Neznámy sa pomaly, rozvážne rozhliadol po krajine.
    </tei:p>
    <tei:p>
     – Keď zajatí, tak zajatí, – zahundral priateľsky a s rozkošou si   popreťahoval zmeravené telo. Potom sa obrátil k Surovcovi tak prudko,   že ten zbledol, hoci ináč bol smelý chlap.
    </tei:p>
    <tei:p>
     Tak nás teda veďte! – oboril sa naňho zhurta a Surovec poslušne   prikývol.
    </tei:p>
    <tei:p>
     – A to nás i poviažete? pýtal sa po krátkej chvíľke neznámy a len   teraz Surovec videl, aký posmech vanie z každého cudzincovho slova.   Dopálilo ho to a hneď sa cítil o niečo smelší.
    </tei:p>
    <tei:p>
     Nuž, ak sa budete ticho správať, sproboval obvyklým drsným hlasom,   – tak vás nepoviažeme.
    </tei:p>
    <tei:p>
     – Pekne ti teda ďakujeme, povedal vážne neznámy, a sľubujeme, že   sa budeme správať dobre. A kde máte kapitána? – spýtal sa náhle   ostrým hlasom.
    </tei:p>
    <tei:p>
     Surovec sčervenel ako paprika. Čert to vzal, že jeho nikto   nepokladá za kapitána, vždy sa pýtajú na ozajstného kapitána.
    </tei:p>
    <tei:p>
     – Čo vás do toho? – odsekol nahnevane. – Tu sa nemáte čo   vypytovať. Tovar si pekne poberieme a vás povedieme, kam sa nám   zachce, tam si pohovoríme o ďalšom.
    </tei:p>
    <tei:p>
     Neznámy nemrhal ďalšími otázkami, obrátil sa k jarmočným vozom a   zareval:
    </tei:p>
    <tei:p>
     – Tak teda vylezte i vy, mládenci, nedá sa nič robiť, sme zajatí a   páni zbojníci nás teraz odvedú ku kapitánovi.
    </tei:p>
    <tei:p>
     Jeden za druhým liezli von a boli to samí statní chlapi, a Surovec   sa len čudoval, že sa medzi jarmočníkmi nájdu takí siláci. Bolo ich   sedem.
    </tei:p>
    <tei:p>
     Až teraz dostal ustarostený Surovec naozajstný strach. A čo, keby   sa tí rúči jarmočníci i so svojím strašným vodcom do nich pustili?   Obstáli by? Ich je síce o niečo viac ako jarmočníkov, ale tamtí sa mu   zdali akísi pevnejší. Dočerta, naozaj nevyzerali ako jarmočníci a   každý jeden z nich stískal v ruke poriadnu palicu s veľkou olovenou   guľou navrchu, taká palica v rukách dobrého chlapa je lepšia ako   valaška v rukách menej silného.
    </tei:p>
    <tei:p>
     Ale nič také sa nestalo. Jarmočníci stáli pokope na hradskej a   mlčky čakali, čo sa bude diať ďalej.
    </tei:p>
    <tei:p>
     Jeden z nich, s poviazanou hlavou, až mu z obväzu vykúkali iba   čierne jagavé okále a ostrý nos, sa zdal Surovcovi akýsi   povedomý.
    </tei:p>
    <tei:p>
     – Veď nás už odveďte! – skríkol netrpezlivo vodca jarmočníkov. Čo   si myslíte, že sa nám tu chce stáť až do súdneho dňa?
    </tei:p>
    <tei:p>
     Keď zbojníci povynášali svedomite z vozov všetko, čo malo nejakú   cenu, dobre napchaté vrecia, iste plné jarmočného tovaru, skríkol na   nich čudák jarmočník.
    </tei:p>
    <tei:p>
     – Aby ste tam nič nenechali!
    </tei:p>
    <tei:p>
     To sa Surovcovi dosiaľ veru tiež ešte nepritrafilo, aby ho   ozbíjaný napomínal. „Naozajstní blázni!“ hučal si do fúzov, kráčajúc   na čele celej spoločnosti, ale čosi mu hovorilo, že to vôbec nie sú   blázni, práve naopak, veľmi rozumní ľudia, ktorí dobre vedia, čo   chcú.
    </tei:p>
    <tei:p>
     A keď už odbočili z hradskej doprava, do údolia medzi hory,   skríkol ešte ten plecáň: – A to nás ani neodzbrojíte?
    </tei:p>
    <tei:p>
     Surovec mohol puknúť od zlosti. Ešte i toto nedopatrenie mu otrú   pod nos, namiesto toho, aby sa tešili, že im ponechal aspoň   drúky.
    </tei:p>
    <tei:p>
     Po vari poldruhahodinovom putovaní utešenou dolinou Surovec silno   zahvízdal a na odpoveď sa mu ozvali v neveľkej vzdialenosti dva-tri   dlhé hvizdy. Ešte niekoľko sto krokov a z húštiny sa ozvalo veselé   zvýsknutie: Tu sú! – zakričal radostne ktosi, koho zajatci nemohli   vidieť, lebo bol dobre ukrytý v zeleni. Potom zašušťali kríky a   spomedzi nich sa vynorili dvaja usmolení hôrni chlapci, ktorí veselo   pozdravili blížiacu sa karavánu.
    </tei:p>
    <tei:p>
     – Dostal si ich všetkých? pýtali sa Surovca zbojníci a zvedavo   hľadeli na skupinu trhovcov. – A nezdá sa ti, že sú voľajakí   smutní?
    </tei:p>
    <tei:p>
     – A či ho čert vie, – mykol plecom nahnevaný Surovec, – sú to   vôbec čudní patróni. Dosiaľ ani ústa neotvorili a pochytať sa dali   bez odporu, že sa poriadny chlap musí za nich hanbiť.
    </tei:p>
    <tei:p>
     Hlavné, že ich máme tu, to sa náš kapitán bude tešiť. A čo s   korisťou?
    </tei:p>
    <tei:p>
     Tam ju nesú, – ukázal Surovec na koniec karavány, kde sa vyše pol   tucta chlapov mordovalo s veľkými vrecami.
    </tei:p>
    <tei:p>
     Urobili len niekoľko krokov, ako karavána vykročila z húštiny na   neveľkú čistinu, a tu Surovec a jeho druhovia zažili niečo, že   nevedeli, či sa im sníva, alebo je to skutočnosť.
    </tei:p>
    <tei:p>
     Ich kapitán Ďurko Jánošík namiesto toho, aby dôstojne čakal, kým   mu predvedú zajatých, vyskočil od ohňa a s radostným výkrikom sa   ponáhľal zajatcom v ústrety.
    </tei:p>
    <tei:p>
     – Som rád, že vás mám už tu, priateľkovia milí, – zvolal,   nedočkavo pristúpil k vodcovi zlapaných jarmočníkov a priateľsky ho   potľapkal po pleci.
    </tei:p>
    <tei:p>
     – Veru i ja som rád, že som už na mieste, – odvetil tento na veľké   ustrnutie ostatných zbojníkov a pevne stisol podanú mu ruku. – Už som   mal akurát dosť toho putovania v jarmočnom voze. A potom ten   ustavičný strach, že sa niekto z nás preriekne, keď nás podchvíľou   pristavovali a svoje zvedavé nosy pchali dnu do našich vozov. Joj, už   nikdy viac niečo podobné!
    </tei:p>
    <tei:p>
     Dúfajme, Hrajnoha, že to už nebude treba, – zasmial sa veselo   Ďurko Jánošík.
    </tei:p>
    <tei:p>
     Radmi zbojníkov prebehol užasnutý šum.
    </tei:p>
    <tei:p>
     Hrajnoha…
    </tei:p>
    <tei:p>
     – Áno, priateľkovia moji, – obrátil sa k nim Jánošík, tu vám   predstavujem svojho dobrého kamaráta Hrajnohu, ktorého už iste   poznáte podľa mena.
    </tei:p>
    <tei:p>
     Odpoveďou boli nadšené výkriky. Či vraj počuli o Hrajnohovi,   postrachu pánov a bohatých, o neobmedzenom vládcovi nekonečných lesov   Bielych Karpát, o veľkom zbojníkovi, pred ktorým sa trasú vládcovia   siedmich stolíc! To je veru znamenitá posila!
    </tei:p>
    <tei:p>
     – Ale také dačo! hučal urazene Surovec a vyčítavo sa pozrel na   Jánošíka. – Že som sa o tom vopred nedozvedel. A ja hlupák…
    </tei:p>
    <tei:p>
     Nič si z toho nerob, Surovec, – chlácholil ho s dobromyseľným   úsmevom Ďurko, – všetko bolo treba udržať v najväčšej tajnosti, ináč   mohla celá vec i zle vypáliť.
    </tei:p>
    <tei:p>
     – Ja že by som bol niečo vybľabotal? – bránil sa ešte vždy urazene   Surovec a s ním spolu sa cítili urazení aj ostatní hôrni chlapci.
    </tei:p>
    <tei:p>
     – Nehovorím, že by si bol vybľabotal, – odvetil ešte vždy   zmierlivo Ďurko Jánošík, – ale niekto z vás sa mohol niekde pred   niekým preriecť a nešťastie hotové…
    </tei:p>
    <tei:p>
     – Nie sme nijaké klebetné baby, – stál na svojom Surovec a z jeho   hlasu bolo cítiť vzdor. Tešilo ho, že viacerí zo zbojníkov   zahučali.
    </tei:p>
    <tei:p>
     To už bolo viac, než mohla zniesť Jánošíkova kapitánska autorita.   Pohľad mu stvrdol, keď ním premeral šomrajúcich zbojníkov.
    </tei:p>
    <tei:p>
     Robím to, čo uznávam za dobré. Má niekto niečo proti tomu? –   spýtal sa chladne a v jeho hlase bolo niečo, čo spôsobilo, že Surovec   a jeho druhovia sa už neodvážili ani muknúť.
    </tei:p>
    <tei:p>
     – Správna reč, – pochvaľoval si Hrajnoha, – tak má hovoriť   zbojnícky kapitán. Čo by to bolo za zbojníckeho kapitána, ktorý by   vešal svoje úmysly každému na nos, to by mohol radšej hneď povesiť   svoje remeslo na klin. Dobrému zbojníkovi sluší poslúchať a mlčať,   keď sa ho nepýtajú.
    </tei:p>
    <tei:p>
     Zbojníci boli úplne zahanbení. Rozpačito pokašlávali a každý sa   hľadel schovať druhému za chrbát.
    </tei:p>
    <tei:p>
     Črty Ďurka Jánošíka znovu zmäkli.
    </tei:p>
    <tei:p>
     – Aby som vám povedal pravdu, – vravel všetkým, – o veci sme   vedeli len traja: Uhorčík, ja a tamhľa Gajdošík.
    </tei:p>
    <tei:p>
     Každý pozrel ukazovaným smerom a potom zaznel veselý smiech. To   štíhly trhovec si sňal obväz z tváre a na zbojníkov sa usmiala svieža   Gajdošíkova tvár.
    </tei:p>
    <tei:p>
     – Ach, ty beťár! – uľahčil si Surovec. – A ja po celý čas, že toho   chlapa by som mal odkiaľsi poznať.
    </tei:p>
    <tei:p>
     – Gajdošík vykonal dobrú vec, – povedal vážne Ďurko Jánošík. – Ale   teraz koniec ďalším rečiam, naši hostia majú už iste veľký hlad,   potrebovali by niečo pod zuby.
    </tei:p>
    <tei:p>
     – Dobre si povedal, Jánošík, – ozval sa Hrajnoha, – celého vola by   som zjedol na posedenie.
    </tei:p>
    <tei:p>
     Hej, nastaliže teraz znamenité hody pod úpätím Grúňa, chudák Samek   sa mohol roztrhnúť, aby so všetkou cťou vyhovel vyhladoveným žalúdkom   a smädným hrdlám pánov zbojníkov. V obrovskom kotle navaril až po   vrch znamenitého baranieho gulášu; hneď vedľa škvarili sa nad inou   vatrou na ražni celé kusiská pečienok a niekoľko mechov dobrého vínka   z pivníc niekoľkých milostí tiež šírilo radosť v srdciach hôrnych   chlapcov.
    </tei:p>
    <tei:p>
     Už dávno neboli odľahlé kúty velebného Podgrúňa svedkami toľkej   nespútanej veselosti ako v ten pamätný deň a večer. Ďurko Jánošík s   Hrajnohom a Uhorčíkom sedeli so skríženými nohami na mäkkom machu v   blízkosti vatry a potom do kruhu ostatní páni zbojníci. Bolo ich veru   neúrekom skoro zo dva tucty mocných chlapov, a keď sa potom všetci   pustili do spevu, zalesnené stráne mali čo odrážať.
    </tei:p>
    <tei:p>
     Už sa aj ozvala celkom nová pesnička, sám Gajdošík ju zložil,   svojím lahodným tenorom zaspieval a svojimi čarovnými gajdami   sprevádzal:
    </tei:p>
    <tei:p>
     Už si ty, Juríčko, už si ty náš,   už sa ty z našich rúk nevymotáš.   Už si ty, Juríčko, veliký pán,   dobrých chlapov zbojnícky kapitán.   Vychodí slniečko spoza hory,   úbohé poddanstvo krivda morí.   Počkajte len, vy páni zemani,   však sa raz porátame s vami!   Porátame s vami!
    </tei:p>
    <tei:p>
     Kde je pesnička, tam je i tanec. Tu ukázal svoj veľký kumšt i   rozihraný Hrajnoha a nebola azda len číra náhoda, že sa Hrajnohom   nazýval, lebo tie jeho sukovité nohy sa ukázali neuveriteľne   svižnými, keď nimi na potešenie všetkých preberal. Potom zrazu   prešiel do divého odzemku, len sa tak zem triasla pod jeho skokmi, a   keď bol v najtuhšom, tak sa zdalo, akoby uprostred skoku náhle ostal   visieť v povetrí.
    </tei:p>
    <tei:p>
     – Čertovský Hrajnoha, – volali s uznaním zbojníci, na ktorých   spravil tanec hlboký dojem.
    </tei:p>
    <tei:p>
     Ale to všetko nie je nič proti tomu, čo náš Hrajnoha raz dokázal,   – ozval sa jeden z Hrajnohových ľudí, Ilčík.
    </tei:p>
    <tei:p>
     – Vrav! – zvolali poslucháči zvedavo.
    </tei:p>
    <tei:p>
     Nuž to vám bolo takto, dal sa Ilčík s veľkou chuťou do   rozprávania, nedbajúc na Hrajnohu, ktorý z vrodenej chlapskej   skromnosti nerád videl, aby ho niekto v jeho prítomnosti do neba   vynášal. Keď sa to stalo, boli sme ešte mladí zajaci, ale tutohľa   pred Hrajnohom sa už i vtedy triasli pandúri z trnavského kraja, takú   mal povesť široko-ďaleko, preto mu radšej dávali pokoj. Ale raz sa mu   pritrafilo, že ho tí panskí psi, keď navštívil svoju milú v Cerove,   prekvapili. Prekvapili, poviazali a pred jeho milosť pána Cerovského   v okovách priviedli. Veru málo chýbalo, a ženská sukňa by bola   Hrajnohu priviedla na šibenicu…
    </tei:p>
    <tei:p>
     Táto poznámka vyvolala medzi zbojníkmi búrku smiechu.
    </tei:p>
    <tei:p>
     – Len sa nesmejte, hlupáci, – povedal vážne Ilčík, vždy je zle,   keď sa hôrny chlapec zapletie do ženských osídiel, dávajte si,   mládenci, pozor pred nimi… – Potom pokračoval: – Veľká bola radosť v   cerovskom kaštieli, keď na panský dvor priviedli drábi, posilnení   pandúrmi, Hrajnohu, pán Cerovský sa tešil najväčšmi, veď len pred   niekoľkými dňami sme mu odohnali zo stáda dve krásne jalovičky a   predali mäsiarom v Senici.
    </tei:p>
    <tei:p>
     Bol už podvečer, ale pre takého vzácneho hosťa bol celý kaštieľ   hore nohami a sám Cerovský vyšiel na dvor, aby urobil s Hrajnohom   krátky koniec. Rozhodol, že Hrajnohu nevydajú súdu, ale hneď ho   obesia, lebo vraj také je zemepánovo právo, keď chytí na svojej pôde   zlodeja.
    </tei:p>
    <tei:p>
     O chvíľu už Hrajnohu súdili v prítomnosti celej panskej famílie a   panskej čeľade. Aj pekný strom mu vybrali hneď na okraji dvora, ale   potom dostal Cerovský bláznivý nápad.
    </tei:p>
    <tei:p>
     „Počuj, Hrajnoha,“ povedal mu, „si veľký zbojník a človek hriechu   oddaný, ale darujem ti život, ak spravíš niečo, čo dosiaľ ešte nikto   nespravil. Vidíš tamten strom?“
    </tei:p>
    <tei:p>
     Ukázal na krásny, silný orech, ktorý stál v blízkosti záhradného   múru.
    </tei:p>
    <tei:p>
     „Počul som, Hrajnoha,“ hovoril ďalej Cerovský a zasmial sa mu do   očí, „že si náramne svižný chlap, vraj niet nikoho v celom kraji, kto   by sa ti vyrovnal v skoku. Ak vyskočíš na tú najspodnejšiu vetvu, na   ktorej máš odvisnúť, máš moje zemianske slovo, že ti darujem   život.“
    </tei:p>
    <tei:p>
     Tá vetva bola skoro štyri metre nad zemou, a tak vysoko veru   smrteľný človek nevyskočí. Ale tuto náš Hrajnoha sa na Cerovského iba   usmial:
    </tei:p>
    <tei:p>
     „Na ich zemianske slovo?“
    </tei:p>
    <tei:p>
     „Neveríš mi?“
    </tei:p>
    <tei:p>
     „Verím.“
    </tei:p>
    <tei:p>
     „Teda skoč.“
    </tei:p>
    <tei:p>
     „Skočím, vaša milosť, ale k tomu by som potreboval svoju   valašku.“
    </tei:p>
    <tei:p>
     Drábi na to spustili krik, ešteže čo, dať Hrajnohovi do ruky   valašku, hneď s ňou vyvedie nejaký zlý kúsok, však ho dobre poznajú.   Ale Cerovský sa len smial, čo by si vraj s ňou počal proti toľkým   dobre vyzbrojeným chlapom. Nuž mu tú valašku teda dali, ale najprv sa   ho Cerovský opýtal, načo mu bude.
    </tei:p>
    <tei:p>
     „Tá mi pomôže k dobrému švungu,“ vysvetľoval im Hrajnoha. „Bez   valašky niet dobrého skoku.“
    </tei:p>
    <tei:p>
     A keď už mal valašku v ruke, trocha ňou zakrútil nad hlavou, takže   všetci drábi a pandúri ustrašene na metre odskočili. Ešte niekoľko   blýskavých kruhov vo vzduchu, potom jediný skok nahor… Nuž nie,   skokom by nebol vetvu dosiahol, tá bola predsa len privysoko i pre   Hrajnohu, ale vo výške zaťal ostrím valašky do vetvy plnou silou, až   sa celý mohutný strom zatriasol, a tak sa hore poriskom valašky   vysúkal na vetvu.
    </tei:p>
    <tei:p>
     Všetci zhíkli od úžasu, niečo také ešte nevideli, ale po   Hrajnohovi nebolo už ani stopy. Ešte sa na nich zhora zasmial a   preskočiť záhradný múr už bolo preňho hračkou. Zbojníci chvíľu   mlčali, celí ohromení neuveriteľným výkonom, a potom zajasali.
    </tei:p>
    <tei:p>
     – Nech žije Hrajnoha!
    </tei:p>
    <tei:p>
     – Takého chlapa sme si želali! Hrajnoha, náš kapitán!
    </tei:p>
    <tei:p>
     V zbojníckom zhromaždení nastalo rozpačité ticho. Jánošíkovi verní   sa s nevôľou obrátili ku krikľúňom a niektorí tuhšie oblapili   valašky. Jeden posmeľujúci pohľad z očí Ďurka Jánošíka a boh vie, ako   by sa to bolo skončilo.
    </tei:p>
    <tei:p>
     Ale Jánošík sa díval vážne pred seba, akoby sa nebolo nič stalo.   Ktovie, či by sa bol vôbec ozval, nebyť Hrajnohu, ktorý trošku   ťažkopádne vstal od ohňa, zachmúrene sa rozhliadol dookola a   zahrmel:
    </tei:p>
    <tei:p>
     Aby si bol každý na čistom, kapitán tu je len jeden, a tým je   Ďurko Jánošík. Preto som sem prišiel dobrovoľne a s najväčšou ochotou   i so svojimi chlapcami, aby som sa mu podriadil, za vodcu ho uznal a   verne mu slúžil. Kto má niečo proti tomu, nech vstane!
    </tei:p>
    <tei:p>
     Po tomto vyhlásení si Hrajnoha sadol a o ostatných sa viac   nestaral.
    </tei:p>
    <tei:p>
     Teraz sa každý díval spýtavo na Ďurka Jánošíka. On dosiaľ mlčal,   až po dlhom čase sa ozval prvý raz.
    </tei:p>
    <tei:p>
     – Som vaším kapitánom, – povedal prosto do ticha, ktoré   nastalo.
    </tei:p>
    <tei:p>
     Komu je to po chuti, nech ostane medzi nami, a kto s tým   nesúhlasí, môže ísť, nik ho nebude zdržiavať.
    </tei:p>
    <tei:p>
     Nikto sa nepohol, len mocne zvolali na slávu kapitánovi, ešte i   závistlivý Surovec sa dal strhnúť nadšeným krikom.
    </tei:p>
    <tei:p>
     Gajdošík zanôtil celkom novú pieseň. Všetkým sa tak zapáčila, že   ju musel Gajdošík znovu a znovu opakovať, až sa ju všetci naučili a   zborovo ju zaspievali.
    </tei:p>
    <tei:p>
     – A tú odkiaľže máš? – pýtali sa Gajdošíkovi kamaráti, ktorí   všetky Gajdošíkove pesničky poznali, ale túto dosiaľ nepočuli.
    </tei:p>
    <tei:p>
     – Odkiaľ? – zasmial sa Gajdošík. – Odnikiaľ, práve teraz mi skrsla   v hlave ako ostatné.
    </tei:p>
    <tei:p>
     – Pekné to bolo, – pochválil Gajdošíka Jánošík. – Ale teraz by sme   radi počuli, ako si našiel Hrajnohu, lebo nájsť ho nie je ľahká vec,   on sa rád ukazuje len tam, kde ho nikto nečaká, ako sa to pritrafilo   i mne, – dodal s úsmevom.
    </tei:p>
    <tei:p>
     A Gajdošík sa dal do vyprávania.
    </tei:p>
    <tei:p>
     – Po Trenčín to išlo ľahko, – vykladal s chuťou, – nič zvláštne sa   mi ani nemohlo pritrafiť, lebo som vyzeral ako počestný garbiarsky   tovariš na vandrovke. Len práve čo sa mi ľudia čudovali, že sa mi   chce v takýchto zlých časoch hradské merať a vystavovať svoj mladý   život všemožným nebezpečenstvám. Až za Trenčínom som si musel dávať   lepší pozor, lebo mi hrozilo, že ma kuruckí verbunkoši zadržia a do   vojenského mundúra strčia. Našťastie nestalo sa.
    </tei:p>
    <tei:p>
     Nechcem sa veľmi rozširovať, ale za Trenčínom som šibol vpravo cez   Haluzice na Bošácu, odtiaľ na Bzince, a keď som už bol za nimi, cítil   som sa v bezpečí ako v Abrahámovom lone, lebo medzi tie vŕšky a   kopanice sa neodvážili ani cisárski, ani kniežací zo vzájomného   strachu, i žije sa tam ľuďom ľahšie ako v celej slávnej uhorskej   krajine.
    </tei:p>
    <tei:p>
     Na Hrajnohu som sa zatiaľ nevypytoval, veď som dobre vedel, v   ktorých krajoch ho mám hľadať, môj kapitán mi to všetko dobre   vysvetlil.
    </tei:p>
    <tei:p>
     Už som mal aj Brezovú za chrbtom, ba už sa na mňa zďaleka   usmievala i biela veža jablonického kostola, keď sa zrazu pritočil ku   mne z lesa, akoby zo zeme vyrástol, chlap ako hora, s mocnými   fúziskami a veľkou okrúhlou hlavou.
    </tei:p>
    <tei:p>
     „Kamže, bratku,“ spýtal sa ma priateľsky, „kamže tak veselo   pospiechaš?“
    </tei:p>
    <tei:p>
     „Ale za prácou, strýko, za prácou,“ odpovedal som mu tiež   priateľsky.
    </tei:p>
    <tei:p>
     „A zďaleka?“
    </tei:p>
    <tei:p>
     „Veruže zďaleka, strýko, až od Žiliny.“
    </tei:p>
    <tei:p>
     Veľmi sa nad tým zamyslel, hlavou pokyvoval a či je to tam, čo   pokúša boha ten veľký zlosyn Jánošík, počuť o ňom všeličo mrzké, ako   zbíja chudobného-bohatého…
    </tei:p>
    <tei:p>
     Do mňa akoby bol strelil, no preglgol som zlosť a odpovedal len   tak ledabolo:
    </tei:p>
    <tei:p>
     „To sú len hlúpe reči. Pravda, Jánošík je zbojník, ale žeby čo len   raz ukrivdil chudobnému človeku, o tom sme my tam hore veru ešte   nepočuli.“
    </tei:p>
    <tei:p>
     „Tak, tak,“ zamrmlal fúzaň a potmehúdsky sa na mňa uškrnul. „Teda   taký je váš Jánošík. Človek by si veru myslel, že máš zbojníčenie v   láske, keď sa ho tak veľmi zastávaš.“
    </tei:p>
    <tei:p>
     „Ja sa Jánošíka nezastávam,“ odpovedal som trochu prudšie, než by   bolo múdre bývalo, „on to ani nepotrebuje, ale myslím, že je lepší   chlap ako ten váš vychýrený surový Hrajnoha, čo ho tu raz kdesi vo   vašom kraji valaškou zmydlil.“
    </tei:p>
    <tei:p>
     Mali ste vidieť, ako sa teraz zaiskrilo v očiach fúzatého   chlapa.
    </tei:p>
    <tei:p>
     „Ty,“ zrúkol na mňa, „také veci mi o našom Hrajnohovi netáraj.   Žeby bol niekto lepší chlap od neho?“
    </tei:p>
    <tei:p>
     „Ej, ej, strýko,“ ja na to, „človek by si veru myslel, že máte   zbojníčenie v láske, keď sa ho tak veľmi zastávate.“
    </tei:p>
    <tei:p>
     „Ja sa ho nezastávam,“ odpovedal tak ako ja, „on to ani   nepotrebuje a ani to nechcem tajiť, že Hrajnoha podľahol v boji   Jánošíkovi, veď sa o tom všade vie, ale nehovor mi o ňom, že by bol   surový, on surový nie je, ba práve naopak, má mäkké srdce, keď treba.   Ako, hľa, pred niekoľkými rokmi, keď chcel zájsť do Horných Orešian   navštíviť svojich dobrých známych, ktorí by ho neboli zradili ani za   svet. To už bol vtedy slávnym zbojníckym kapitánom, páni sa triasli   pred ním a na jeho hlavu vypísali tisíc kremnických dukátov. Kráčal   si pokojne dolu hradskou, a keď už bol pod Neštychom, natrafil na   starú babku, ktorá ani nevidela pred seba od samého plaču.
    </tei:p>
    <tei:p>
     „A čo nariekate, strynká?“ spýtal sa jej. „Kto vám čo   spravil?“
    </tei:p>
    <tei:p>
     Babka, že akoby vraj neplakala, keď jej cisárski zobrali jediného   syna-živiteľa a orešiansky krčmár pre dlhy poslednú kravičku, ktorá   ju svojín mliekom ešte ako-tak udržiavala pri živote. Teraz musí na   staré kolená do sveta po žobraní…
    </tei:p>
    <tei:p>
     Hrajnoha sa zamračil.
    </tei:p>
    <tei:p>
     „To, že vám spravili?“ spýtal sa nahnevane.
    </tei:p>
    <tei:p>
     „Veru, synku.“
    </tei:p>
    <tei:p>
     „Tak sa teda, strynká, obráťte a poďte naspäť so mnou do   Orešian.“
    </tei:p>
    <tei:p>
     Bolo už neskoro večer, keď Hrajnoha v sprievode babky zaklopal na   krčmárov oblok.
    </tei:p>
    <tei:p>
     „Kto je?“ ozval sa nastrašene krčmár.
    </tei:p>
    <tei:p>
     „Hrajnoha, aby si vedel!“
    </tei:p>
    <tei:p>
     Keď to krčmár počul, taký strach ho pochytil, že nemal sily   zaplesnúť okno a polomŕtvy ostal v ňom s vypúlenými očami.
    </tei:p>
    <tei:p>
     Ľahko bolo rozhnevanému Hrajnohovi vymyknúť krčmára za golier z   obloka a postaviť ho na rovné nohy. Ten sa len triasol a nenachádzal   slov, taký bol na smrť prestrašený.
    </tei:p>
    <tei:p>
     „Rozkážte, pán Hrajnoha,“ klepal zubami, „veď som vám nič   nespravil.“
    </tei:p>
    <tei:p>
     „Mne nie,“ zahučal Hrajnoha, „ale tejto starej chuderke babke.   Poslednú kravičku si jej zobral, hladovej smrti si ju vystavil…“
    </tei:p>
    <tei:p>
     Skončilo sa to tak, že krčmár voľky-nevoľky musel vložiť babke do   rúk päťdesiat kremnických dukátov, ináč nebola s Hrajnohom nijaká   reč.
    </tei:p>
    <tei:p>
     Tak hovoril neznámy, ale potom poznamenal, že keď bolo treba,   Hrajnoha vedel byť i nemilosrdný.
    </tei:p>
    <tei:p>
     Zatiaľ sme sa dostali k jablonickému chotáru a môj sprievodca   znezrady zmizol tak, ako sa zjavil. Až keď som prešiel Jablonku,   ukázal sa mi niekde pod Dúbravou a ani sa nenamáhal vysvetliť mi,   prečo uznal za dobré neukazovať sa v Jablonici. Pravda, ja som si už   myslel svoje, a som presvedčený, že aj on si myslel svoje o mne.
    </tei:p>
    <tei:p>
     Biela hora nebola už ďaleko, keď ma môj sprievodca požiadal, aby   som trochu postál, že sa ide napred presvedčiť, či je cesta voľná,   lebo tu sa už začína Hrajnohovo panstvo. I čakám pol hodinu, čakám   hodinu, čakám dobré dve hodiny a o mojom sprievodcovi ani chýru, ani   slychu. Napokon som sa pustil smelo ďalej hore hradskou, veď ma už   niekde pristavia tí, ktorých hľadám.
    </tei:p>
    <tei:p>
     A naozaj. Len čo zabočila hradská medzi hory, už zahúkali na mňa   chlapské hlasy a vraj ani na krok, ak mi je život milý. Schuti som sa   zasmial, ale pravda, ani krok napred, lebo takí chlapi nežartujú. Len   som pokojne čakal, čo bude ďalej, a o chvíľu sa spoza bučiny vyrútilo   viacero chlapov a hneď ma aj obstali. Ani som nebol prekvapený, keď   som medzi nimi spoznal svojho fúzača.
    </tei:p>
    <tei:p>
     Reku, čo tak sprudka na mňa, veď som nič zlé nespravil, idem za   prácou a nič cenné pri sebe nemám.
    </tei:p>
    <tei:p>
     „Vidíš,“ povedal mi ten fúzač, „ty si tak vychvaľoval toho vášho   Jánošíka a o našom Hrajnohovi len tak z pol pleca. Teraz budeš mať   príležitosť pozrieť sa mu zoči-voči do tváre a potom budeš o ňom azda   inak hovoriť.“
    </tei:p>
    <tei:p>
     O chvíľu som naozaj stál pred ním pod Kresanou skalou, a veru   priznám sa, že mi bolo všelijako okolo srdca, hoci som mal vo vrecku   do podšívky zašité Jánošíkovo posolstvo.
    </tei:p>
    <tei:p>
     „A ty sa tu odkiaľ berieš?“ zrúkol na mňa a jeho hlas sa ozýval   celou horou. „Vidím, že nie si od nás, bohvie, z ktorých krajov   prichádzaš a aké úmysly máš v hlave.“
    </tei:p>
    <tei:p>
     Ale sa začudoval, keď som mu povedal, že prichádzam od Žiliny a   prinášam odkaz od svojho kapitána Ďurka Jánošíka. Mali ste vidieť,   ako mu zahorelo v očiach, nie hnevom, nenávisťou, lež tou   najčistejšou radosťou.
    </tei:p>
    <tei:p>
     „Čože?“ zvolal, „ty že mi prinášaš odkaz od toho terchovského   študentiska, čo ma tu raz tak vyobracal, že sa mi v celom kraji ešte   dnes posmievajú?“
    </tei:p>
    <tei:p>
     „Áno,“ zasmial som sa naradostene, keď som videl, že v Hrajnohovi   nebolo voči nášmu kapitánovi ani trošku nepriateľstva.
    </tei:p>
    <tei:p>
     „No pozrime sa,“ zamrmlal zamyslený. „Ešte len nedávno nosil   čiernu sutanu, za duchovného pastiera sa chystal, a dnes je už   zbojníckym kapitánom, akého dosiaľ nebolo a možno ani nebude.“
    </tei:p>
    <tei:p>
     Opatrne som rozpáral podšívku kabáta a vyňal odkaz, napísaný   vlastnoručne Ďurkom Jánošíkom. Podával som mu ho, ale on sa len   zasmial a zavrtel hlavou.
    </tei:p>
    <tei:p>
     „To mi darmo dávaš, keď ja čítať a písať neviem, ale podaj to   tamtohľa Ilčíkovi, ten je v takých veciach zbehlejší, čítať vie ako   starý rechtor.“
    </tei:p>
    <tei:p>
     Zistil som, že Ilčíkom bol ten môj fúzatý sprievodca.
    </tei:p>
    <tei:p>
     „Hneď som tušil, že patríš medzi nás,“ smial sa, „tvár máš síce   hladkú ako panenka, ale zbojníctvo ti hľadí z očí, keď si nedávaš   pozor.“
    </tei:p>
    <tei:p>
     A potom sa pustil do čítania Jánošíkovho listu.
    </tei:p>
    <tei:p>
     <tei:emph>
      Juraj Jánošík svojmu priateľovi Hrajnohovi,
     </tei:emph>
     čítal   Ilčík.
     <tei:emph>
      Takýto je môj odkaz doručený mojím zvlášť verným a milým   Gajdošíkom: ťažké skúšky doľahli na úbohý poddanský ľud, niet miery v   nespravodlivosti a neľudskom zaobchádzaní zo strany zemepánov, niet   ani zákonov, ktoré by poddaného chránili, a tak naši zemepáni robia   si s ním, čo chcú, kruto ho utláčajú, nijakých úľav mu nedávajú a aj   to posledné mu berú, tvrdiac, že poddaný nemá práva na nič a čo je   jeho, patrí zemepánovi. Plač a škrípanie zubov sa ozýva po celej   našej uhorskej krajine. A niet nikoho, kto by sa úbohému poddanému   stal ochrancom. Tí, ktorí sa za ochrancov vydávali, hrali len nepeknú   hru a poddaného zradili. A tak sme sa rozhodli, ja Juraj Jánošík z   Terchovej a moji priatelia, že sa postavíme pánom na odpor a olupovať   ich budeme o všetko, čo sa nám do rúk dostane. Lebo či im nevezmeme   iba to, čo sami nazbíjali? A čím viac nás bude, tým lepšie pre nás a   pre našu spravodlivú vec. Preto odkazujem i priateľovi Hrajnohovi,   nech nemešká a čím skôr sa vypraví ku mne, aby sme sa spojili a svoje   remeslo spoločne vykonávali.
     </tei:emph>
    </tei:p>
    <tei:p>
     Keď Gajdošík dokončil svoje rozprávanie, horou zaburácal jasot.   Potom si Ďurko Jánošík a Hrajnoha pred očami všetkých podali ruky a   objali sa na znamenie vernosti a večného priateľstva.
    </tei:p>
    <tei:p>
     Toho roku udrela síce zima dosť neskoro – už bol začiatok novembra   a o snehu ešte ani chýru, iba vysoké vrcholce hôr boli pokryté   snehovými čiapočkami – ale keď napokon okolo Martina zavítala s   prudkými metelicami, potom už ostala natrvalo a celý svet pokryla   dvojmetrovou vrstvou snehu, takže napríklad z ráztockého mlyna, čo   stál pod Štiavničkou priam na kraji považskej roviny, mohli   okoloidúci vidieť iba strechu.
    </tei:p>
    <tei:p>
     Ale zato dnu bolo o to hlučnejšie a veselšie. Ráztocký mlynár mal   už niekoľko dní hostí.
    </tei:p>
    <tei:p>
     Nepovedali, čo sú zač, a mlynár sa ich ani nespytoval, hlavne, že   platili dobrými, tvrdými toliarmi za pohostinnosť, o iné sa nestaral.   Pravda, ak nebol hlúpy, a hlúpy veru nebol, tak musel vedieť, čo sú   to za chlapi, dobre si všímal všetko, ale či je on panský dráb alebo   stoličný hajdúch, aby pchal nos tam, kde nemusí? A tak len zažmúril   oči a nevšímal si, čo sa okolo neho deje, veď mu tí veselí mládenci   dom hore nohami neobrátia. Aj domácim prísne nariadil, aby si hostí   nevšímali a nekládli im nijaké zvedavé otázky.
    </tei:p>
    <tei:p>
     Len pred chvíľou sa vrátil jeden z nich z dlhšej cesty. Keď pred   vrátami striasol zo seba sneh a zhodil baranicu z hlavy, ukázalo sa,   že je to ešte mladíček, pekný a štíhly ako panenka.
    </tei:p>
    <tei:p>
     – No, že si už tu, Gajdošík! – kričali naňho hostia rozjarene, –   už nám bolo smutno bez tvojich gájd. Akože si pochodil?
    </tei:p>
    <tei:p>
     Ale Gajdošík neodpovedal, len sa prívetivo usmial a šiel hore   schodmi rovno pod krov, kde mali Jánošík, Hrajnoha a Uhorčík spoločnú   izbu, ktorú im mlynár vďačne prepustil.
    </tei:p>
    <tei:p>
     – Nuž ako si pochodil? – vítali ho zvedavo všetci traja, lebo asi   išlo o dôležitú vec. Veď bez vážnych dôvodov by im nebolo zišlo na um   opustiť znamenitú skrýšu pod Šútovským vodopádom, kde mali pekný,   teplý kozub, ukrytý v stráni, dobre zásobený všetkým možným hoci aj   na dve zimy. Ale zbojníčenie je remeslo, ktoré nestrpí záhaľčivosť,   lebo zbojnícky život je krátky a treba ho teda dobre využiť.
    </tei:p>
    <tei:p>
     – Dobre som pochodil, – odvetil veselo Gajdošík a vďačne prijal od   Uhorčíka ponúkaný pohár vareného vína, aby sa zohrial.
    </tei:p>
    <tei:p>
     – Bude sa to dať? – spýtal sa starostlivo Ďurko Jánošík.
    </tei:p>
    <tei:p>
     – Pravdaže, ak sa nám do toho nepripletie niečo nepredvídané. A to   je skoro vylúčené v tomto nekresťanskom počasí. Štiavnička je pre   záveje úplne odrezaná od sveta, nedostane sa ta živý tvor, iba ak len   vtáčik-letáčik, no a my, dobrí chlapci.
    </tei:p>
    <tei:p>
     – Panstvo je doma?
    </tei:p>
    <tei:p>
     – Pekne pokope. Obaja starí a potom i mladý barón, čo prevezme   majetok. Druhý syn je v Rákócziho tábore.
    </tei:p>
    <tei:p>
     – A ako je to s čeľaďou?
    </tei:p>
    <tei:p>
     – Myslím, že to pôjde ľahko. Toho pol tucta drábov sa predsa len   nezľakneme a ostatná čeľaď neprichodí do úvahy, tá by sa nám,   ozbrojeným, ani neodvážila postaviť na odpor. Keď si budeme šikovne   počínať, v dedine nebudú mať ani tušenia, čo sa deje v kaštieli.
    </tei:p>
    <tei:p>
     – A ako sa dostaneme dnu?
    </tei:p>
    <tei:p>
     – Podvečer to bude najbezpečnejšie. Pre nás bude hračkou preliezť   múr, a keď sme už dnu, máme vyhraté.
    </tei:p>
    <tei:p>
     K večeru nastal v ráztockom mlyne živší ruch ako obyčajne.   Mlynárovi hostia sa chystali na odchod, všetci si dávali svoje veci   do poriadku. Čudoval sa mlynár, čudoval, kam sa ten ozbrojený národ   večer v tom pľuhavom čase chystá, ale nič nehovoril, len si to   myslel.
    </tei:p>
    <tei:p>
     – No, ale len tak bez večere vás nepustím, veď to by bola   hanba.
    </tei:p>
    <tei:p>
     – Ďakujeme, ďakujeme, – odmietol Ďurko Jánošík, my radšej bez   večere, veď nevedno, či nás niekde inde lepšia večera nečaká.
    </tei:p>
    <tei:p>
     Po tejto záhadnej odpovedi sa s mlynárom srdečne rozlúčil a o   chvíľočku bolo už v mlyne ticho a pusto.
    </tei:p>
    <tei:p>
     Štiavnička, malá dedinka v srdci turčianskych hôr neďaleko Sučian,   už dávno spala spánkom spravodlivých, keď sa na jej severnom kraji v   mátožnom mesačnom osvetlení zjavili tmavé postavy dobrého pol druha   tucta chlapov. Tichučko, opatrne, bez hluku kráčali títo polnoční   hostia a náhodnému divákovi len to sa mohlo zdať podozrivé, prečo sa   pustili povedľa dediny, kde ležali záveje vyše hrdla, keď mohli   pohodlne vykračovať prostriedkom.
    </tei:p>
    <tei:p>
     Dosiaľ im všetko šlo napodiv hladko a ľahkonohý Gajdošík si   vykračoval medzi závejmi tak hravo, že mu ostatní ledva stačili. Len   keby im už vyrástli pred nosom révayovské múry, potom sa už dobre   odškodnia na účet baróna Gedeona Révaya, štiavnického zemepána, ktorý   síce nemal taký zlý chýr ako jeho vzdialený príbuzný, mošovský Révay,   ale takáto návšteva mu určite nezaškodí.
    </tei:p>
    <tei:p>
     Konečne sa spredu ozval Gajdošíkov skoro nečujný hvizd na   znamenie, že je už na mieste, priamo pod zámockým múrom. Ešte   niekoľko krokov a Ďurko Jánošík stál pri Gajdošíkovi, ktorý trochu   bezradne hľadel na vysoký múr pred sebou. Teraz v mesačnej noci sa mu   pozdával dvakrát taký vysoký ako pri triezvom dennom osvetlení a   vôbec si nemohol predstaviť, ako sa bez rebríka cezeň dostanú.
    </tei:p>
    <tei:p>
     Trvalo ešte peknú chvíľu, než sa dolopotili aj ostatní, takže   Jánošík mal dosť času rozhliadnuť sa po okolí.
    </tei:p>
    <tei:p>
     Tak, už sme tu všetci, počul vedľa seba Hrajnohov dunivý hlas.
    </tei:p>
    <tei:p>
     A čo ďalej? – pýtali sa niektorí starostlivo, v rozpakoch hľadiac   raz na vysoký múr, raz na tvár svojho kapitána.
    </tei:p>
    <tei:p>
     Keby sme mali aspoň rebrík, škrabal sa Hrajnoha ustarostene za   uchom.
    </tei:p>
    <tei:p>
     Veď by sa azda našiel niekde v dedine na gazdovskom dvore, mienil   Gajdošík.
    </tei:p>
    <tei:p>
     – Áno, aby sme na seba upozornili všetkých dedinských psov, –   odbavil ho strmo Uhorčík, ktorý Gajdošíka nemal obzvlášť v láske.
    </tei:p>
    <tei:p>
     Len sa mi tu ešte nepovaďte, – prerušil ich Jánošík nevrlo, –   stačí pohýbať trochu rozumom.
    </tei:p>
    <tei:p>
     No to som naozaj zvedavý, – – odvážil sa zapochybovať večne   nedôverčivý a závistlivý Surovec. Keby sme mali krídla, tak hej, ale   bez nich a bez rebríka…
    </tei:p>
    <tei:p>
     Postavte sa traja celkom k múru! – rozkázal Ďurko Jánošík bez   ďalšieho vysvetľovania. Keď sa tak stalo, ďalší dvaja vyliezli týmto   chlapom na plecia, potom ešte jeden na nich, a už sedel na múre a   pomáhal nahor ďalšiemu, až boli všetci v záhrade.
    </tei:p>
    <tei:p>
     Zámocké hodiny práve odbili polnoc, keď sa zo záhrady vkradlo na   dvor pol tucta do sedliackych kožuchov zahalených postáv.
    </tei:p>
    <tei:p>
     – Kde spia drábi? – pýtal sa Jánošík šeptom Gajdošíka, ktorý ich   viedol na dvor s takou istotou, ako keby tu bol prinajmenej   vyrástol.
    </tei:p>
    <tei:p>
     Gajdošík namiesto odpovede ukázal na nízky prízemný dom hneď vedľa   maštali, kam sa celý nočný sprievod vzápätí pobral. Veru, zaistiť   drábov bolo to najdôležitejšie.
    </tei:p>
    <tei:p>
     A ako hravo to išlo!
    </tei:p>
    <tei:p>
     Jánošík tíško otvoril dvere – zamknuté, našťastie, neboli –   vytiahol nehlučne zvnútra kľúč, a práve tak ticho ich zvonku zamkol,   strčiac potom kľúč do kožucha. Obloky drábskeho domca boli opatrené   silnými mrežami.
    </tei:p>
    <tei:p>
     Tí dnu nič nespozorovali, chrápanie z pol tucta vysmolených   drábskych hrdiel ani na chvíľu neprestalo, teraz už mohli smelo do   kaštieľa, k jeho milosti pánu barónovi na vizitu.
    </tei:p>
    <tei:p>
     Žiaľbohu, zadná brána od hospodárskeho dvora do kaštieľa bola   zamknutá, lebo panské životy sú predsa len drahocennejšie ako životy   takých vytrimiskárov drábov. Ale mládencom ani to neprekážalo. Na   Jánošíkov príkaz sa zo šiesti mocne opreli do brány, zaznelo niekoľko   tichých hórupov, potom dunivé zapraskanie a už bola cesta do kaštieľa   voľná.
    </tei:p>
    <tei:p>
     Na ten hrmot predsa len nastal v kaštieli ruch. Najprv kdesi v   blízkosti zahuhňal trasľavý starecký hlas, potom sa rozžalo slabé   svetlo a hneď sa objavil starý sluha či vrátnik Alojz, aby zistil, čo   sa robí. Súčasne sa ozval kdesi na dvore zúrivý štekot zo spánku   vyburcovaných psov.
    </tei:p>
    <tei:p>
     – Dočerta, čo sa stalo? – zvrieskol teraz rozpajedený panský hlas.   To sám starý barón Révay vybehol len tak v spodnej bielizni na   chodbu, a keď uvidel v mesačnom svite postavy neznámych, do   sedliackych kožuchov odetých ľudí, zjajkol od strachu a už bol znova   v izbe, buchol a zamkol za sebou dvere.
    </tei:p>
    <tei:p>
     – Už sme teda ohlásení, – zasmial sa Hrajnoha, – a môžeme ďalej k   jeho milosti.
    </tei:p>
    <tei:p>
     – Ježišmária! – zavrešťal i starý Alojz, keď si posvietil sviečkou   rovno do tvárí polnočných návštevníkov. – Strašidlá! – hnal sa preč   ako zmyslov zbavený, ale už ho zdraplo odzadu niekoľko silných   rúk.
    </tei:p>
    <tei:p>
     – My ti dáme strašidiel, ty starý hlupák! – zahučal mu do ucha   drsný hlas. – A sem s kľúčmi od hlavnej brány, ak ti je život milý! –   reval ďalej nemilosrdný hlas a súčasne mu čiasi ruka zovrela hrdlo,   až zbelasel v tvári.
    </tei:p>
    <tei:p>
     – Aha! – svitlo v hlave starému Alojzovi, – nijaké strašidlá, ale   len zbojníci. – Hneď sa mu uľavilo a vrtko, skoro veselo šiel vykonať   rozkaz.
    </tei:p>
    <tei:p>
     Zrazu bolo veselo i zbojníkom.
    </tei:p>
    <tei:p>
     – Kde spí čeľaď? – spýtal sa Hrajnoha, keď už mal kľúče v rukách a   tým aj istotu, že ich nebude zvonku nikto rušiť.
    </tei:p>
    <tei:p>
     – Tamto! – ukázal sluha Alojz prstom na dvere niekde na konci   chodby. – Tam spia niekoľkí. Ostatní sú všetci v čeľadincoch.
    </tei:p>
    <tei:p>
     Ale vtom sa označené dvere rozleteli a vybehlo z nich na chodbu   niekoľko palicami a rôznym starým haraburdím ozbrojených chlapských   postáv. Akiste už vedeli, o čo ide, a keď videli pred sebou   dvoch-troch zbojníkov – sami boli zo piati – víťazne zrevali:
    </tei:p>
    <tei:p>
     – Poddajte sa, psie duše, lebo vás na smrť domlátime.
    </tei:p>
    <tei:p>
     Ale keď dorazili k tomu menšiemu, veľmi plecnatému a posmešne na   nich hľadiacemu chlapovi a chceli sa doňho dať, stala sa veľmi čudná   vec. Jedného za druhým ich akosi pozvŕtalo a na zem poukladalo. A   jeho spoločníci sa pritom smiali, až sa za bruchá chytali.
    </tei:p>
    <tei:p>
     – Pomláťte ich do jedného! – ozval sa kdesi zozadu barónov hlas,   ktorý asi počul hluk ruvačky, ak to ruvačkou vôbec možno nazvať, a   teraz si za zatvorenými dverami myslel, že do kaštieľa pribehli na   pomoc jeho drábi a všetkých zbojníkov pomlátili.
    </tei:p>
    <tei:p>
     Nuž drábi by boli iste pribehli na pomoc panstvu, len čo počuli   ten lomoz a hurhaj v kaštieli, ale akože, keď ich niekto zvonku   zamkol! Najprv probovali vyraziť dvere plecami, ale keď to nešlo,   radšej prestali a odovzdane si posadali na posteľ v nádeji, že aspoň   domáci sluhovia a ostatná čeľaď vykonala svoju povinnosť. Ale to tiež   bola planá nádej, lebo čeľaď bola síce už hore, ale keď zistila, že   tu ide možno aj o život, radšej sa ešte hlbšie zaborila do perín.
    </tei:p>
    <tei:p>
     – Zbytočná každá námaha! – zvolal Ďurko Jánošík cez dvere na   zúriaceho pána baróna. – Sme pánmi kaštieľa, nikto vám nepribehne na   pomoc, vaša milosť.
    </tei:p>
    <tei:p>
     – Vrahovia! – jačal barón z vnútra izby.
    </tei:p>
    <tei:p>
     – Nikomu sme ani vlas na hlave neskrivili.
    </tei:p>
    <tei:p>
     – A čo tá ruvačka!?
    </tei:p>
    <tei:p>
     – To sme len sluhov odzbrojili a do izby zatvorili.
    </tei:p>
    <tei:p>
     – Uvidíte o chvíľu, až sa zobudia moji drábi, čo sa s vami   stane!
    </tei:p>
    <tei:p>
     – Netrápte sa, vaša milosť, – smial sa Ďurko Jánošík, – o drábov   sme sa už tiež postarali a dvorská čeľaď ani nemukne.
    </tei:p>
    <tei:p>
     Dlhé mlčanie.
    </tei:p>
    <tei:p>
     – A čo chcete odo mňa, lotri?
    </tei:p>
    <tei:p>
     – Ej, ej, vaša milosť, – odvetil káravo Ďurko Jánošík, – tak sa   vítajú vzácni hostia, ktorí sem prišli hladní, smädní a túžia po   priateľskom slove?
    </tei:p>
    <tei:p>
     – Practe sa do pekla!
    </tei:p>
    <tei:p>
     – No ale teraz by som mal toho už akurát dosť, – zahučal Hrajnoha.   – Akéže reči s nimi, kopnúť do dverí, zobrať dukáty a môžeme ísť.
    </tei:p>
    <tei:p>
     Bol by to hneď aj vykonal, ale na Jánošíkov pokyn nevoľky   zastal.
    </tei:p>
    <tei:p>
     – Počuli ste, vaša milosť? – ozval sa pokojne Jánošík. – Moji   ľudia sú už netrpezliví. Otvorte radšej dvere, lebo tie vás veru   nezachránia.
    </tei:p>
    <tei:p>
     – A sľubujete, že sa mne a mojej rodine nič nestane? – pýtal sa po   dlhom mlčaní trasľavým hlasom starý barón.
    </tei:p>
    <tei:p>
     – My neubližujeme nikomu, kto sa nám neprotiví.
    </tei:p>
    <tei:p>
     Konečne sa otvorili dvere, v nich stál starý barón, bledý ako   mŕtvola, za ním v osvetlenej, prepychovo zariadenej panskej izbe   vzdorovité hľadiaci mladý barón Gedeon a baronesa Štefánia. Všetci   mali na sebe nahádzané šaty a v tejto chvíli si istotne mysleli, že   ich suroví zbojníci prepadnú, poviažu a možno i chladnokrvne   povraždia.
    </tei:p>
    <tei:p>
     Namiesto toho vkročil dnu s oblaženou hlavou najvyšší z nich,   pravdepodobne ich vodca, zdvorilo sa na prahu uklonil a predstavil sa   tým najpríjemnejším hlasom:
    </tei:p>
    <tei:p>
     – Vaše milosti, som Ďurko Jánošík, nedokončený študiózus, bývalý   kapitán povstaleckej armády kniežaťa Rákócziho a teraz riadne zvolený   kapitán hôrnych chlapcov. Za mnou stojí slávny Hrajnoha, ktorého po   mene iste už tiež ráčite poznať, potom mám tu ešte jedenásť ďalších   skvelých druhov a piati sú dolu pri bráne na stráži.
    </tei:p>
    <tei:p>
     – A čo vlastne odo mňa chcete? jachtal starý barón, zdesený   zistením, kto sú jeho nečakaní a nevítaní noční návštevníci.
    </tei:p>
    <tei:p>
     – O tom by sme si mohli azda pohovoriť i neskôr, – usmial sa   chlácholivo Jánošík. – V prvom rade mi dovoľte, vaša milosť, aby som   vám pripomenul úlohu dobrého hostiteľa.
    </tei:p>
    <tei:p>
     – Takáto drzosť, – vzplanula v starom Révayovi ešte raz zemianska   pýcha. – Vlámu sa ku mne, a ešte ich mám aj pohostiť?
    </tei:p>
    <tei:p>
     – Myslím, otecko, že nám iné nezostáva, – mienil kyslo mladý barón   Gedeon, ktorý teraz po prvý raz otvoril ústa.
    </tei:p>
    <tei:p>
     Starý zeman zlostne mávol rukou. Tým však zle pochodil u Hrajnohu,   ktorého všetky tieto preťahovačky začali dopaľovať.
    </tei:p>
    <tei:p>
     – Akože? – rozkríkol sa zlostne na starého baróna. – My sme voľní,   slobodní ľudia, my nepatríme medzi vašu čeľaď. Tu nám prestriete a   tým najlepším, čo máte, nás počastujete!
    </tei:p>
    <tei:p>
     – Môj kamarát Hrajnoha tým chce povedať, – ospravedlnil Ďurko   Jánošík veselo Hrajnohovu neokrôchanosť, – že si želá byť pohostený   vo vašej milej spoločnosti v peknej teplej jedálni.
    </tei:p>
    <tei:p>
     – Ale akéže dlhé reči, páni zbojníci, – zasmiala sa baronesa   Štefánia a viedla ich nekonečným radom izieb, jednej krajšej od   druhej, až zbojníkom prechádzali zraky pri pohľade na toľkú   nádheru.
    </tei:p>
    <tei:p>
     Konečne sa našli vo veľkej, samými benátskymi zrkadlami vyzdobenej   izbe, kde boli parkety také hladké, že každú chvíľu sa našiel   niektorý z návštevníkov na zemi.
    </tei:p>
    <tei:p>
     – Tu budeme večerať, – rozhodla baronesa, ukloniac sa spola   posmešne a spola vážne pred zbojníckym kapitánom. Ale kým rozkážem   nachystať večeru, najprv dám poriadne zakúriť, lebo by sme tu všetci   pomrzli, a to predsa nechcem.
    </tei:p>
    <tei:p>
     – Vlastne celkom správna ženská, – uškrnul sa po jej odchode   Hrajnoha. – Má viac rozumu ako celá barónska família dokopy.
    </tei:p>
    <tei:p>
     Kdesi pod nimi zavládol ruch, bolo počuť búchať dvermi, a netrvalo   dlho, vo dverách sa zjavila hrmotná služobná s náručou dreva.   Ustrašene hľadela na zástup hôrnych chlapcov, ktorí mlčanlivo a   trochu v rozpakoch prešľapovali z nohy na nohu.
    </tei:p>
    <tei:p>
     Hneď nato zapraskal v kozube oheň, šíriac v jedálni príjemné   teplo, a prišla i baronesa, pozvúc pánov zbojníkov, aby len odložili   zbrane a pohodlne sa usadili okolo dlhočizného stola – čoskoro bude   jedlo na stole.
    </tei:p>
    <tei:p>
     – Zbrane veru neodložíme, – zavrčal nedôverčivo Hrajnoha, –   zbojník sa s valaškou ani v kostole nerozlúči.
    </tei:p>
    <tei:p>
     – Tak si ich teda nechajte, – zasmiala sa baronesa, – ak vám je to   milšie. Ale mohli by mi páni zbojníci aspoň v kaštieli pozatváranú   čeľaď prepustiť, aby som mohla urobiť zadosť svojim hostiteľským   povinnostiam.
    </tei:p>
    <tei:p>
     – Ešteže čo, – hundrali, – to by nám len chýbalo!
    </tei:p>
    <tei:p>
     Jánošík bol inej mienky. Vraj nech sa stane po jej vôli, nič sa   nemôže prihodiť, kým sú rozostavené stráže, tie nepripustia, aby   niekto z dvorskej čeľade vypustil drábov zo zamknutého domca.
    </tei:p>
    <tei:p>
     Bolo už dobre po polnoci, keď sa nevítaní návštevníci s veľkým   hrmotom usadili okolo barónskeho stola, pravda, s valaškami v ruke a   pištoľami za pásom, ale vysoké zbojnícke čapurdy predsa len sňali z   hlavy a pekne si ich poukladali vedľa na zem.
    </tei:p>
    <tei:p>
     Teraz sa konečne upokojil i starý barón. Videl, že mu nehrozí   nijaké nebezpečenstvo, po jeho boku sa usadil mladý barón a baronesa   Štefánia, hneď vedľa nej Jánošík, naproti nedôverčivý Hrajnoha a   potom podľa rangu ostatní páni zbojníci. Keď sluhovia priniesli vo   veľkých misách horúcu praženicu s klobáskami a niekoľko pekných   šuniek – iné jedlo vraj nemohli zohnať – v jedálni štiavnického   kaštieľa zavládla znamenitá nálada, ktorá ešte vzrástla, keď   priniesli na stôl krčahy s vínom.
    </tei:p>
    <tei:p>
     – To už hej, – hučal Hrajnoha spokojne, – na takú návštevu hoci   každý večer.
    </tei:p>
    <tei:p>
     Dobré jedlo i dobrá pijatika robí zázraky. Obaja Révayovci, starý   i mladý, začali sa prirodzenejšie dívať okolo seba, už sa nemračili,   ba si aj pripili s najbližšími susedmi, a čím dlhšie trvalo toto   čudné nočné hodovanie, tým lepšia bola ich nálada. Mohlo byť už nad   ránom, keď rozjarená baronesa navrhla, aby páni zbojníci niečo pekné   zaspievali.
    </tei:p>
    <tei:p>
     Ďurko Jánošík sa len ticho usmieval, veď všetko šlo podľa jeho   plánu, ba ešte lepšie, lebo nenávidel zbytočné násilie a rátal s tým,   že pri tejto rozjarenej nálade to pôjde i s vymáhaním kontribúcie   ľahšie.
    </tei:p>
    <tei:p>
     Gajdošík si teda vsunul svoje zázračné gajdy pod pazuchu a už   zahlaholila veľkou zámockou sieňou najnovšia zbojnícka pieseň,   sprevádzaná tuctom vysmolených zbojníckych hrdiel.
    </tei:p>
    <tei:p>
     Potom sa spievalo družne tak dlho, až Jánošík nahliadol, že je už   čas prikročiť k hlavnému účelu nočnej návštevy.
    </tei:p>
    <tei:p>
     Zašepkal čosi barónovi do ucha, ten len veselo mávol rukou a potom   sa v Hrajnohovom sprievode odobrala trojica do priliehajúceho teremu,   kde bola barónova pokladnica, cifrovaná železná truhla.
    </tei:p>
    <tei:p>
     Štiavnický zemepán sa trochu tackal, len čo je pravda, ale zato   obdivuhodne istou rukou strčil kľúč do svojej pokladnice a so   smiechom ju otvoril.
    </tei:p>
    <tei:p>
     Bola pekne do polovice naplnená žltými kremnickými dukátmi, radosť   bolo hľadieť na tú krásu.
    </tei:p>
    <tei:p>
     – Koľko? – pýtal sa Jánošíka, ukážuc pyšne na svoj poklad.
    </tei:p>
    <tei:p>
     Tisíc dukátov, – odvetil Ďurko Jánošík vážne.
    </tei:p>
    <tei:p>
     – Mohli by ste i viac, – zasmial sa opitý barón, – je ich tu   dobrých tritisíc.
    </tei:p>
    <tei:p>
     – Len tisíc, – trval na svojom Ďurko Jánošík na veľkú nevôľu   Hrajnohovu.
    </tei:p>
    <tei:p>
     – Koľko som povedal, toľko platí, viac neberiem. Tisíc   dukátov.
    </tei:p>
    <tei:p>
     – Tak len sa do toho, – smial sa starý barón a sám pomáhal   Hrajnohovi odpočítať dukáty a napchať ich do prichystaného vreca. Ej,   pekná a ťažká to bola kôpka, dvaja chlapi by ju neboli uniesli, ale   pre Hrajnohu bolo hračkou prehodiť vrece cez plece a zaniesť ho   uprostred jasotu hôrnych chlapcov do jedálne.
    </tei:p>
    <tei:p>
     Tak sa skončila prvá výprava zbojníckeho kapitána Ďurka Jánošíka   na magnátske truhly.
    </tei:p>
   </tei:div>
   <tei:div type="chapter">
    <tei:head>
     VII. KAPITOLA
    </tei:head>
    <tei:head>
     Odplata
    </tei:head>
    <tei:p>
     Už bolo po Vianociach a do Hromníc chýbalo iba niekoľko dní. Dni   sú už vtedy o niečo dlhšie, ale zima ešte vždy tvrdá.
    </tei:p>
    <tei:p>
     Práve v tom mizernom čase Surovec striehol spoza brala pri vchode   do Šútovskej doliny hradskú, vedúcu z Liptova do Turca. Na tejto   hradskej vládol i v tuhej zime čulý ruch, svet musí predsa žiť,   stýkať sa navzájom. Pravda, ak nebolo magnátov či urodzených zemanov,   chudák hôrny chlapec sa musel uspokojiť i s obchodníkom alebo   trhovcom, i keď mu to bolo menej po vôli.
    </tei:p>
    <tei:p>
     Práve vtedy nastali mimoriadne zlé časy, neborák Surovec už od   troch dní márne číhal i so svojimi pomocníkmi na nejakú korisť. Ľudu   síce prešlo popred neho dosť, ale iba samí chudáci, a tí boli   nedotknuteľní, na tých nesmel siahnuť, kapitán Ďurko Jánošík by   nepoznal zľutovania, keby sa proti jeho príkazu prehrešil.
    </tei:p>
    <tei:p>
     Ale, hľa, práve v tejto chvíli sa ozvali na hradskej spiežovce, a   keď Surovec vykukol spoza brala, videl na hradskej pekné sane a na   saniach tučného guľatého človiečika, ako si podriemkava s opratami v   rukách a ako sa mu hlava kníše z boka na bok.
    </tei:p>
    <tei:p>
     No to predsa nebude nijaký chudák, – povedal si Surovec, ticho   zahvízdol na svojich ľudí a už bežal s nimi dolu stráňou, bojovne   mávajúc ťažkou valaškou.
    </tei:p>
    <tei:p>
     – Hej! Život, alebo peniaze! – zareval v duchu zbojníckych   tradícií, keď sa zosypal z kopca rovno pred sane a strhol oje   nabok.
    </tei:p>
    <tei:p>
     To stačilo, aby sa driemajúci cestovateľ v okamihu prebral a   naľakane vyskočil zo sedla.
    </tei:p>
    <tei:p>
     Prekristapána, čo sa tu robí! skríkol prestrašený.
    </tei:p>
    <tei:p>
     – Hovorím: Bohu dušu a mne peniaze! – opakoval hrozivo Surovec.   Samozrejme, skončilo sa to tým, že protestujúceho brucháčika stiahli   zo saní, a keď vraj nechce prezradiť, kde má ukryté peniaze, musí s   nimi ísť ku kapitánovi, ten mu už rozviaže jazyk. Že by taký brucháč,   oblečený do pekného kožucha, nemal peňazí? To bolo predsa   neuveriteľné.
    </tei:p>
    <tei:p>
     Tak sa začali útrapy chudáka Janka Líšku, lebo to bol on, ktorého   tak drsne prepadli pod Sokolom, práve keď cestoval do Ružomberka v   akejsi zamotanej právnickej veci. Lebo Janko Líška bol už právnikom,   i keď nemal ukončené všetky právnické štúdiá, mošovskému barónovi   Révayovi však i tie stačili k zastupovaniu jeho záležitostí a Janko   Líška, či chcel, či nechcel, musel poslúchať, ak len nemal na seba   uvaliť hnev všemohúceho mošovského baróna.
    </tei:p>
    <tei:p>
     Dlho trvalo putovanie hore Šútovskou dolinou, tým dlhšie, že vše   sa museli brodiť snehom po pás, a možno si predstaviť, ako pritom   trpel amicenko Líška, keď mal ruky na chrbte zviazané a musel kráčať   v strašnej zime bez teplej bundičky, ktorú si ako korisť privlastnil   sám Surovec.
    </tei:p>
    <tei:p>
     Bol už podvečer, keď sa karavána vyštverala k ukrytému zrubu a   rozradostený Surovec zabúchal valaškou na dvere. Tešil sa na pochvalu   z kapitánových úst, lebo už ubehlo pekných pár dní, čo sa im podarilo   niečo ukoristiť. Aké však bolo jeho prekvapenie, keď namiesto   očakávanej pochvaly Jánošík vyrazil zo seba radostný výkrik a súčasne   mu uštedril poriadny buchnát do chrbta, div mu nevyrazil dych z tela.   Keď sa po chvíli spamätal, videl na svoj veľký úžas, ako sa ten   brucháč s Jánošíkom objíma a ako ho i Hrajnoha kamarátsky potľapkáva   po tučnom pleci.
    </tei:p>
    <tei:p>
     – Janíčko môj, – počul Jánošíka, – si to naozaj ty? Vidíš, mal by   som poriadne levity vyčítať tomu nešťastnému Surovcovi, že ťa   prepadol a sem dovliekol, a predsa som rád, že sa tak stalo, ináč by   som ťa bohviekedy videl…
    </tei:p>
    <tei:p>
     Všetci obyvatelia zrubu už spali, keď obaja amicenkovia ešte vždy   sedeli pri teplom kozube a rozprávali o svojich osudoch. Obaja boli   trochu smutní a nepomáhalo ani iskrivé červené vínko, ktorým si z   času na čas pripili.
    </tei:p>
    <tei:p>
     – Áno, – hovoril Janko Líška, – o tebe sa dnes už všade hovorí, a   keď na to privediem reč, moja Hanička sa len smeje, vraj je to v   najväčšom poriadku, v dnešnom svete statočnému človeku iné nezostáva.   Na palicu ešte silnejšia palica, tak povedala.
    </tei:p>
    <tei:p>
     Ďalej o tých veciach nehovorili, mlčali, ticho popíjali, až potom   sa Janko Líška ozval:
    </tei:p>
    <tei:p>
     – A vidíš, amicenko, ako Hanička, tak i jej milosť pani   Zuzanka…
    </tei:p>
    <tei:p>
     – Pani Zuzanka je už v Mošovciach? – spýtal sa ticho Ďurko.
    </tei:p>
    <tei:p>
     – Áno, už od dvoch mesiacov, amicenko, a pred krátkym časom sa   vrátil i barón s celou ozbrojenou družinou. Rákóczimu, ako vieš, sa   už veľmi nedarí, barón predvídal jeho pád a s ľuďmi, ktorí   stroskotávajú, nedrží.
    </tei:p>
    <tei:p>
     – Potkan, – zahučal hnevlivo Jánošík.
    </tei:p>
    <tei:p>
     Nato sa Janko len zasmial, ale potom zvážnel.
    </tei:p>
    <tei:p>
     – Nedávno, – hovoril, – zastavila sa pani Zuzanka celkom potajme u   Haničky. Smutná bola ako madona, či vraj vie, čo je s Ďurkom   Jánošíkom, také hrozné povesti o ňom kolujú…
    </tei:p>
    <tei:p>
     – Len hovor ďalej, amicenko, povzbudzoval Ďurko svojho hosťa.
    </tei:p>
    <tei:p>
     – Ale vidíš, amicenko, – usmial sa Janko Líška na svojho druha, –   potom pani Zuzanka povedala, že sa už ničomu nečuduje a že celkom   dobre chápe, keď mladá krv vzkypí po toľkých krivdách. Už vedela o   strašných udalostiach v Terchovej…
    </tei:p>
    <tei:p>
     Na tieto slová Jánošík vstal hlboko vzrušený, dlhými krokmi meral   zrub a pritom stále opakoval, že pani Zuzanka ho neodsudzuje,   neodvrhuje a chápe, čo ho vohnalo do náručia zbojníckeho sveta.
    </tei:p>
    <tei:p>
     – Ale aj niečo iné povedala pani Zuzanka, – zarazil Janko   vzrušenie svojho priateľa.
    </tei:p>
    <tei:p>
     Jánošík zastal v chôdzi a napäto sa pozrel do priateľovej   tváre.
    </tei:p>
    <tei:p>
     – Čo? – zašepkal.
    </tei:p>
    <tei:p>
     Vidí krvavý koniec, – šepkal nevdojak i Janko Líška, – ale aj   slávne zmŕtvychvstanie…
    </tei:p>
    <tei:p>
     Ďurko Jánošík nechápal, nechápal iste ani Janko Líška, obaja nad   tým dumali, a keď to bolo bezvýsledné, radšej si pripili a hovorili   už len o starých študentských časoch.
    </tei:p>
    <tei:p>
     Už svitalo a od Stohu rachotili prašné lavíny, keď priatelia   skončili nočný rozhovor a ukladali sa na odpočinok. Ľahli si ku   kozubu, zakrútili sa do teplých baraních kožuchov a zaspali.
    </tei:p>
    <tei:p>
     Ak si však mysleli, keď sa tak úprimne rozprávali, že všetci   ostatní spia, nuž sa poriadne mýlili.
    </tei:p>
    <tei:p>
     Uhorčík nespal a neušlo mu ani slovíčko z ich rozhovoru, a keď si   všetky tie slovíčka položil pekne vedľa seba, spoznal, že s Jurom   Jánošíkom je to vlastne veľmi vážna vec, ktorú nemožno nechať len   tak. Nešlo predsa len o Jánošíka, ale o celú spoločnú vec, čo ak ho   celkom premôže jeho bláznivá ľúbosť a jedného dňa sa s nimi   rozíde!
    </tei:p>
    <tei:p>
     Nie, nie, to neslobodno dopustiť, Jánošíka nesmú stratiť pre   dajakú bledolícu barónku, musia nájsť spôsob, ako ho vyliečiť z tej   nešťastnej choroby!
    </tei:p>
    <tei:p>
     Na to všetko myslel Uhorčík vo svojich nočných dumách a nakoniec v   ňom dozrel plán, ktorý pokladal za najúčinnejší.
    </tei:p>
    <tei:p>
     Už bolo svetlé ráno, keď obyvatelia zrubu jeden za druhým   vstávali. Keď sa umývali v sviežom bielom snehu, ktorýsi z nich   prišiel na to, že Uhorčík kamsi odišiel, ale neznepokojovali sa a   nebolo to nápadné ani Jánošíkovi, napokon prečo by si Uhorčík niekam   nezaskočil?
    </tei:p>
    <tei:p>
     Zatiaľ Janka Líšku po výdatných raňajkách na kapitánov rozkaz   odprevadili až po Kraľovany. Pekne sa oňho postarali, koníkov   nakŕmili a pri lúčení mu šťastnú cestu popriali.
    </tei:p>
    <tei:p>
     Prešli dva dni, prešli tri dni, a Uhorčíka nikde. Objavil sa až po   týždni v spoločnosti mladej ženy.
    </tei:p>
    <tei:p>
     Hrajnoha už z diaľky spozoroval blížiaci sa pár, brodiaci sa   snehom vedľa zaviateho potoka. Nahnevaný vošiel do zrubu k   Jánošíkovi:
    </tei:p>
    <tei:p>
     – Ten bláznivý Uhorčík, – žaloval, – si sem vedie akúsi ženskú.   Ach ten svätuškár! Dosiaľ nemohol prísť ženskému pokoleniu na meno a   vidíš ho…
    </tei:p>
    <tei:p>
     Vyšli von a predo dvermi čakali na príchodiacich. A tu Jánošík na   Hrajnohovo prekvapenie zrazu vykríkol:
    </tei:p>
    <tei:p>
     – Anička! Kde si sa tu vzala!
    </tei:p>
    <tei:p>
     Ako si pred ním zastala v krátkom sedliackom kožúšku, po boku   vážne tváriaceho sa Uhorčíka, pekne urastená, svieža krásavica, tmavé   oči jej zahoreli vnútorným ohňom, hoci boli predtým zatiahnuté   smútkom.
    </tei:p>
    <tei:p>
     Azda po prvý raz Jánošík ocenil Aničkin ženský pôvab. Oči sa mu   zasmiali, vystrel ruku, nech je tu pekne vítaná, veď Uhorčík nemal   robiť z veci tajnosti a pokojne mohol oznámiť, akého hosťa sem   vedie.
    </tei:p>
    <tei:p>
     Dievča sa potešilo jeho radosti, a líca sa mu prudko zapýrili.
    </tei:p>
    <tei:p>
     – Ozaj si rád, že som prišla? – spýtala sa ticho a nespúšťala z   neho zrak.
    </tei:p>
    <tei:p>
     – Som, Anička, som, – odpovedal úprimne Jánošík. – Si predsa naša   najmilšia a najvernejšia priateľka a ja sám mám ti za čo ďakovať, veď   nebyť teba, bohvie, či by som sa bol z toho utrpenia vystrábil…
    </tei:p>
    <tei:p>
     Natešení boli aj ostatní obyvatelia zbojníckeho zrubu. Anička si   celým svojím zjavom, vystupovaním i konaním už od prvej chvíle   získala ich srdcia, boli by ju najradšej na rukách nosili. A večer   usporiadali na jej počesť takú hostinu, že by si boli po nej aj   magnáti prsty oblízali. Potom pripravili Aničke v celkom oddelenom   kútiku zrubu teplé lôžko a sami sa tiež odobrali na odpočinok.
    </tei:p>
    <tei:p>
     O chvíľu zavládlo v zrube nočné ticho, prerušené mnohorakým   chrápaním. Nakoniec ostali hore iba dvaja: Jánošík a Uhorčík. Najprv   mlčky sedeli pri kozube, až napokon Jánošík prehovoril:
    </tei:p>
    <tei:p>
     A teraz mi povedz, prečo si Aničku priviedol?
    </tei:p>
    <tei:p>
     To ho trápilo hneď od začiatku, veď bez vážneho dôvodu by sa   Uhorčík nebol vybral v takom nekresťanskom čase až hen do   Trenčianskej a nebol by vyplašil Aničku z terchovskej samoty.
    </tei:p>
    <tei:p>
     Uhorčík vrhol na svojho kapitána krátky pohľad a potom si tuho   zabafkal z fajky.
    </tei:p>
    <tei:p>
     – Nuž nemal som nijakú zvláštnu príčinu, – uhýbal priamej   odpovedi.
    </tei:p>
    <tei:p>
     Lužeš, Uhorčík, prerušil ho ostro Jánošík. – Ako ťa poznám, nikdy   nerobíš nič bez vážnej príčiny.
    </tei:p>
    <tei:p>
     – To je pravda, pripustil Uhorčík a samoľúbo sa usmial. – Nie som   nijaký vetroplach a vždy viem, čo robím.
    </tei:p>
    <tei:p>
     – Nuž tak von s pravdou! – udrel naňho Jánošík.
    </tei:p>
    <tei:p>
     Uhorčík vážne prikývol hlavou.
    </tei:p>
    <tei:p>
     Vieš, Ďurko, začal konečne váhavo, – chcel som ti len pripomenúť,   že okrem tej jednej sú ešte aj iné ženy na svete.
    </tei:p>
    <tei:p>
     Črty Ďurka Jánošíka náhle stvrdli a v očiach sa mu zablyslo. Hneď   pochopil, kam Uhorčík mieri. Pojala ho zlosť.
    </tei:p>
    <tei:p>
     Nepleť sa mi do toho, – oboril sa na Uhorčíka.
    </tei:p>
    <tei:p>
     Ľutujem, Ďurko, ale je to moja povinnosť, – odpovedal pokojne   Uhorčík.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Tvoja povinnosť? – začudoval sa napriek veľkému rozhorčeniu   Jánošík.
    </tei:p>
    <tei:p>
     Veru tak, Ďurko, veď som ti chcel už dávno všeličo pripomenúť, keď   som videl, kam to všetko speje s tou mošovskou barónkou…
    </tei:p>
    <tei:p>
     Tak, už to bolo vonku, už sa to nedalo odčiniť a teraz, nech sa   deje, čo sa má diať…
    </tei:p>
    <tei:p>
     Jánošíkova tvár zbledla, vzápätí sa rozpálila, v očiach sa mu   zlovestne zablyslo. Chvíľku to vyzeralo tak, že udrie, už sa mu   začali dvíhať zaťaté päste… Nakoniec sa predsa len ovládol.
    </tei:p>
    <tei:p>
     Uhorčík bol už pripravený na najhoršie, a jednako zachoval   obdivuhodný pokoj.
    </tei:p>
    <tei:p>
     – Odpusť, ale musel som, – prehovoril priduseným hlasom. – Viem,   čo pani Zuzanka pre teba znamená, viem i to, čo je pre chlapa ľúbosť.   To všetko ma skľučovalo. Ale pomyslel som si: Počkaj, však ho to   prejde a bude zase dobre. Nuž neprešlo, a je s ním čoraz horšie.
    </tei:p>
    <tei:p>
     Jánošík dlho mlčal, a keď sa znovu ozval, hlas prezrádzal ešte   zvyšky hnevu.
    </tei:p>
    <tei:p>
     – Si úprimný, Uhorčík, a to ťa ctí. Ale musíš pochopiť, že do   tejto veci nikoho nič.
    </tei:p>
    <tei:p>
     Teraz sa stal Uhorčík veľmi vážny a aj energický.
    </tei:p>
    <tei:p>
     – A to zas nie, milý Ďurko, – povedal, – to sa týka aj nás,   tvojich hôrnych chlapcov, si naším kapitánom, viažu nás spoločné   osudy, a tak keď ide o teba, ide aj o nás.
    </tei:p>
    <tei:p>
     – Aha! – zahundral s troškou pohŕdania Ďurko Jánošík. – Myslíš, že   by som vám už nemohol byť tak dobre na úžitok ako dosiaľ.
    </tei:p>
    <tei:p>
     – Nám na úžitok, ale i sebe na úžitok, – opravoval ho Uhorčík.
    </tei:p>
    <tei:p>
     – Možno, – pripustil Ďurko neochotne. – Lenže ja by som bol tú vec   vybavil i bez tvojej ochoty, myslím, že som ešte dosť dobrým chlapom,   aby som prekonal i takéto ťažkosti.
    </tei:p>
    <tei:p>
     – To je teda iné, – oddýchol si uľahčene Uhorčík a tvár sa mu   rozjasnila. – No, uznaj, Ďurko, že pre našinca nie je dobré pachtiť   sa po cudzom.
    </tei:p>
    <tei:p>
     – Ďakujem ti za ponaučenie, – odvetil odmerane Jánošík, – a teraz   žeby sme azda hovorili o niečom inom.
    </tei:p>
    <tei:p>
     Chvíľku ešte popíjali, aj trošku pohovorili, ale keď už bol čas   pomyslieť na spánok, spomenul si zrazu Ďurko Jánošík na niečo: veď   ten chlap mu vlastne ešte neodpovedal na jeho prvú otázku, prečo   priviedol sem chuderku Aničku.
    </tei:p>
    <tei:p>
     – Prečo? – zaškeril sa Uhorčík priateľsky. – Veď som ti povedal,   aby si si raz všimol aj inú ženskú tvár. Myslím, že Anička je dosť   driečne dievča, aby poplietla hlavu i takým chlapcom, ako si ty.
    </tei:p>
    <tei:p>
     – Ty beťár! – buchol Jánošík korbeľom nahnevane o stôl. – Teda   také potmehúdske veci stváraš za mojím chrbtom? či je Anička na   predaj, aby si ju niekomu núkal?
    </tei:p>
    <tei:p>
     Uhorčík nato celkom ticho:
    </tei:p>
    <tei:p>
     – Ja a Aničku zašantročiť? Aničku, ktorú mám rád väčšmi ako seba   samého? Bože, akí sú ľudia hlúpi…
    </tei:p>
    <tei:p>
     Cítil, že povedal niečo, čo by nemal prezradiť nikomu, ale už to   bolo vonku…
    </tei:p>
    <tei:p>
     Ďurkove črty zmäkli, porozumel, a zrazu chápal i veľkosť   Uhorčíkovej obete. Položil mu ruku na plece a len toľko   poznamenal:
    </tei:p>
    <tei:p>
     – Teda aj ty?
    </tei:p>
    <tei:p>
     – Hlúposti, – mávol Uhorčík rukou. – Nie o mne je reč, ale o tebe.   Myslíš, že Anička nešla sem rada? Veď najväčšou jej túžbou je byť v   tvojej blízkosti, nikdy ťa ani na krok neopustiť. Či si dosiaľ naozaj   nepobadal, čo sa v jej srdci odohráva?
    </tei:p>
    <tei:p>
     Ďurko Jánošík sklonil hlavu.
    </tei:p>
    <tei:p>
     – Isteže som niečo tušil, ale, vieš, nemohol som si to všímať a   potom, moje myšlienky boli celkom inde.
    </tei:p>
    <tei:p>
     – Pravdaže, pravdaže, – hundral Uhorčík trpko, – vždy blúdili po   cudzom revíre a vlastný obchádzali.
    </tei:p>
    <tei:p>
     A keď obaja, vyčerpaní nočným rozhovorom, vstávali od stola,   Jánošík mal ešte posledné slovo a bolo to slovo veľmi vážne a   rozhodné.
    </tei:p>
    <tei:p>
     – Aby sme si boli načistom, a potom o týchto veciach už nikdy ani   slova neprehovoríme: tvoja námaha i tvoja obeť boli celkom zbytočné.   Na Aničku sa dívam ako na rodnú sestru, ničím iným mi nemôže byť,   lebo nie som z toho druhu ľudí, čo menia lásky ako kabáty. A čo mám v   srdci, to v ňom zostane na večné veky. Odteraz som len zbojníckym   kapitánom, ktorý bohatým berie a chudobným dáva.
    </tei:p>
    <tei:p>
     A zase bola jar, opakoval sa praveký, najkrajší zázrak, snehy   zmizli, akoby ich bol čarovným prútikom pošibal, a vzduch bol plný   omamujúcej vône a vlhkej, k životu prebudenej zeme.
    </tei:p>
    <tei:p>
     Takého utešeného jarného dňa sa zablatenou mokrou hradskou   plahočila smerom od Karlovej k Mošovciam nevysoká, ale pekne urastená   mladá žena. Podľa oblečenia patrila k sedliackemu stavu, ale niesla   sa s takou dôstojnosťou, ako keby to bol šat nie sedliacky, ale   prinajmenej magnátsky.
    </tei:p>
    <tei:p>
     – Na vrchu kopca pred Mošovcami Anička z Terchovej – lebo to bola   ona – zastala a hodnú chvíľu sa nehybne dívala na obraz, ktorý sa   otvoril pred jej očami. Hľadala predovšetkým kaštieľ, kam mala   namierené, a keď našli medzi korunami stromov jeho vysokú strechu,   znova rezko vykročila.
    </tei:p>
    <tei:p>
     Čo hľadala Anička na hradskej medzi Karlovou a Mošovcami, ďaleko   od svojich silných priateľov, ku ktorým sa nasťahovala, usilujúc sa   byť im rodnou sestrou a starať sa o ich domácnosť, a hlavne byť v   blízkosti toho, za ktorého by bez mihnutia oka i život položila?
    </tei:p>
    <tei:p>
     Pravdou ostáva, že ako tajomne prišla do zrubu hôrnych chlapcov,   tak z neho aj odišla, nikomu nič nepovediac, ba ani svojmu   dôverníkovi Uhorčíkovi, ktorý jej bol po Ďurkovi vari najmilší, sa   nezverila.
    </tei:p>
    <tei:p>
     Nie, Anička neušla od hôrnych chlapcov, aby sa k nim už nikdy   nevrátila, lebo len čo vykoná svoju úlohu, len čo sa pozrie zoči-voči   do tváre tej, ktorá jej vzala Ďurka, nastúpi na spiatočnú cestu a   bude jeho chlapcom naďalej vernou sestrou, v tichej nádeji, že   jedného dňa v Ďurkovom srdci predsa len nastane obrat a miesto pyšnej   révayovskej barónky bude môcť zaujať ona…
    </tei:p>
    <tei:p>
     Nemohla si už pomôcť, musí sa dostať pred tvár nenávidenej, pyšnej   mošovskej barónky, aj keby živý oheň z neba padal. Nie, nič jej   nechce spraviť, boh uchovaj, len sa jej chce podívať do očí, či je v   nich dobro, alebo zlo, a zo srdca jej chce povedať, aby nepokúšala   iných, keď má doma svojho baróna.
    </tei:p>
    <tei:p>
     Nebola už ďaleko od prvých domov dediny, už stála pri božích   mukách na poľnej ceste vedúcej do Socoviec. Hlboko sa pred nimi   sklonila a zbožne sa pokrižovala, hoci v jej srdci nebolo teraz   pravej kresťanskej pokory, vládla v ňom vzbura a planula vášeň.
    </tei:p>
    <tei:p>
     Zvedavo sa dívali na ňu Mošovčania a Mošovčanky, keď sa blatom   brodila okolo ich domov, nehľadiac napravo ani naľavo, a mysleli si,   aká čudná žena, čože sa jej stalo, že tak meravo hľadí pred seba. A   vôbec, odkiaľ prichádza, veď podľa kroja nebola z tohto kraja, ani ju   tu nikto nepoznal.
    </tei:p>
    <tei:p>
     To isté si pomyslela aj Hanička Malinová, keď stála na priedomí,   či náhodou neuvidí na ulici svojho Janka, ktorého už od predvčerajška   nevidela; mal prácu na stoličnom dome v Martine.
    </tei:p>
    <tei:p>
     „A ty že si čia?“ dumala, keď cudzinka kráčala práve okolo nej.   Páčila sa jej, taká bola čistunká v snehobielom hornotrenčianskom   sedliackom šate, pekne urastená, len jej pohľad sa Haničke nepáčil,   bol trochu pristrmý.
    </tei:p>
    <tei:p>
     Práve v tej chvíli sa stalo, že Anička, ktorá bola už predsa len   veľmi unavená, nejako sa pokĺzla a bola by sa celkom iste neslávne   zviezla na zem, nebyť Haničky, ktorá ešte stihla priskočiť a zachytiť   ju.
    </tei:p>
    <tei:p>
     – Ďakujem! – zašomrala Anička, trochu zarazená nehodou, a chcela   ísť ďalej. Na jej prekvapenie ju však statná Mošovčanka   nepustila.
    </tei:p>
    <tei:p>
     – Musíš byť už veľmi unavená, – počula príjemný, jasne cvendžiaci   hlas, – veď ledva stojíš na nohách, celá sa trasieš. Myslím, že si   dnes vykonala už pekný kus cesty.
    </tei:p>
    <tei:p>
     – To je pravda, – odvetila rozpačité Anička a chcela sa vymaniť z   priateľského objatia peknej buclatej Mošovčanky, čo sa jej však   nijako nedarilo.
    </tei:p>
    <tei:p>
     – A hladná musíš byť tiež, – pokračovala celkom pokojne Hanička, –   veď ti hlad len tak hľadí z tváre.
    </tei:p>
    <tei:p>
     I to bola pravda, až teraz si spomenula pútnička, že od rána   nemala nič v ústach a že je veľmi hladná. Ale nepriznala sa, len bez   slova sklonila hlavu. A zase zacvendžal nad ňou jasný, príjemný   hlas.
    </tei:p>
    <tei:p>
     – To by tak vyzeralo, aby sme v našich Mošovciach nechali niekoho   únavou, hladom a smädom zájsť, pekné chýry by púšťali o nás do sveta.   Len sa ty, dievka moja, nehanbi a poď si k nám oddýchnuť, veď sme   dobrí ľudia, nič zlé sa ti nestane.
    </tei:p>
    <tei:p>
     A dnu sa všetko okolo nej zvŕtalo, akoby bola panskou slečinkou,   musela si vyzuť zablatené čižmičky a nohy si osúšať pri kachliach,   silnou slepačou polievkou ju ponúkli, voňavého chlebíka   odkrojili.
    </tei:p>
    <tei:p>
     A keď potom ostali v teplej zakúrenej izbe samy dve, Hanička vo   svojej ženskej zvedavosti dlhšie nevydržala a rovno udrela:
    </tei:p>
    <tei:p>
     – Teraz mi pekne povedz, dušička zlatá, kamže si sa tak naponáhlo   vybrala, že si si so sebou nič nevzala, ako keby ťa pohanskí Turci   naháňali? A odkiaľ vlastne ideš, z ktorého kraja pochádzaš?
    </tei:p>
    <tei:p>
     – Z Terchovej, prosím, – odvetila ticho Anička.
    </tei:p>
    <tei:p>
     – Z Terchovej?
    </tei:p>
    <tei:p>
     To meno Haničku hneď zarazilo, také známe sa jej zdalo.
    </tei:p>
    <tei:p>
     – Áno, z Terchovej, tam za Starhradom, neďaleko Žiliny.
    </tei:p>
    <tei:p>
     Teraz už Hanička vedela. Bože, veď Jankov premilý amicenko a   vychýrený kapitán hôrnych chlapcov Ďurko Jánošík tiež pochádza z tej   Terchovej, čo predtým patrila grófovi Pongrácovi, otcovi pani   Zuzanky…
    </tei:p>
    <tei:p>
     A hneď jej je driečna, skromná cudzinka desaťkrát milšia a   bližšia.
    </tei:p>
    <tei:p>
     Teda z Terchovej, – zvolala radostne. – No to ma naozaj teší! Keď   si už z Terchovej, iste poznáš bývalého študióza Ďurka Jánošíka, čo   sa učil za kňaza a dnes je slávnym hôrnym chlapcom!
    </tei:p>
    <tei:p>
     Ešte dobre, že v izbe bolo neskoré šero, Haničkinmu bystrému zraku   by iste nebolo ušlo, ako sa mladá Terchovčanka zapýrila.
    </tei:p>
    <tei:p>
     – Áno, poznám, – sotva vládala odpovedať, – susedmi sme boli.
    </tei:p>
    <tei:p>
     – Iste? – zvolala radostne Hanička. – Jaj, zlato moje, to som   rada. Aby si teda vedela, ten váš povestný Ďurko Jánošík je najlepším   kamarátom môjho Janka. Spolu študovali v Trnave, spolu ušli labancom   a spolu bojovali pod Rákócziho zástavami!
    </tei:p>
    <tei:p>
     – A je ešte i dnes takým dobrým jeho kamarátom, keď… keď…
    </tei:p>
    <tei:p>
     Nenachádzala vhodné slovo, ale bystrá, chápavá Mošovčanka jej hneď   pomohla:
    </tei:p>
    <tei:p>
     – Ale áno, duša drahá, i teraz, keď je náš Ďurko Jánošík akosi   mimo svetského zákona a robí veci, ktoré podľa tohto zákona nie sú   prípustné. Veď len nedávno bol uňho kdesi v okolí Šútova na návšteve   a znamenite sa porozprávali…
    </tei:p>
    <tei:p>
     To Aničke stačilo. Radostne jej zahorelo v očiach a už telom i   dušou patrila svojej hostiteľke. Ako dobre jej padlo tých niekoľko   prívetivých slov ojej priateľovi! Bolo jej v tejto chvíli tak   sladkobôľne, že nemohla potlačiť v hrdle vzlyk.
    </tei:p>
    <tei:p>
     – Ty plačeš? – spýtala sa udivene a zarazene Hanička. – Čože sa   ti, preboha, stalo? Azda som ti len dačím neublížila?
    </tei:p>
    <tei:p>
     – Ale to nič, občas mávam také chvíle, na niečo si spomeniem, a   hneď mám slzy v očiach.
    </tei:p>
    <tei:p>
     – Rozumiem, rozumiem, – povedala zamyslene Hanička, – i ja mám   zavše podobné chvíle, to sme už všetky ženy rovnaké.
    </tei:p>
    <tei:p>
     – A čože tu u nás v Mošovciach pohľadávaš, dievča drahé, čo ťa sem   priviedlo?
    </tei:p>
    <tei:p>
     – Chcem sa dostať k jej milosti pani barónke, – odpovedala   Terchovčanka neochotne.
    </tei:p>
    <tei:p>
     K pani barónke? – čudovala sa čoraz väčšmi hostiteľka. – A to je   taká dôležitá vec, že si musela sem prísť až hen z Terchovej?
    </tei:p>
    <tei:p>
     Anička neodpovedala.
    </tei:p>
    <tei:p>
     Hanička ju teda nechala, vraj aby len ostala u nich cez noc, ráno   ju potom sama zavedie k jej milosti pani barónke.
    </tei:p>
    <tei:p>
     Isté je, že celú noc skoro oka nezažmúrila od veľkej zvedavosti,   čo chce mladá Terchovčanka u pani Zuzanky. A keď nevyspatá a mrzutá   ráno vstala, vzala mladú Terchovčanku za ruku a viedla ju cez záhradu   veľkou okľukou ku kaštieľu.
    </tei:p>
    <tei:p>
     – Ešte dobre, že je preč barón, niekde v Nitrianskej na návšteve,   lebo veru neviem, ako by si sa k jej milosti dostala…
    </tei:p>
    <tei:p>
     I do kaštieľa sa dostali zadnými dverami, a za chvíľu Anička s   tlčúcim srdcom, ale pevne a odhodlane prekročila prah izby, kde ju na   Haničkino ohlásenie očakávala žena, ktorú na tomto svete vari   najväčšmi nenávidela.
    </tei:p>
    <tei:p>
     A keď Hanička posledným zvedavým pohľadom zavrela za ňou dvere,   ostali v izbe samy – prosté sedliacke dievča a veľkomožná pani.
    </tei:p>
    <tei:p>
     Barónka ju prijala vo veľkom kresle pri obloku a prívetivo   pokývala hlavou na uvítanie. Anička nepovedala ani slova, iba sa   uklonila.
    </tei:p>
    <tei:p>
     – Čo mi prinášaš, dievča? – spýtala sa pani Zuzanka, trochu   prekvapená jej správaním. Prídeš sem ku mne, nepozdravíš sa, ani   slova neprerečieš, akože mám vedieť, čo chceš?
    </tei:p>
    <tei:p>
     Vtom sa jej stretol pohľad s očami návštevníčky a celá zarazená   vstala. Ešte nikdy nevidela toľko sústredenej a blčiacej nenávisti v   jedinom pohľade ako v očiach tohto cudzieho sedliackeho dievčaťa.
    </tei:p>
    <tei:p>
     „Iste nemá v hlave všetko v poriadku,“ vydesila sa barónka a   uvažovala, ako sa dovolať pomoci.
    </tei:p>
    <tei:p>
     – Nie, vaša milosť, neprišla som vám ublížiť, – ozvala sa konečne   návštevníčka, ako keby bola presne čítala myšlienku veľkomožnej   panej.
    </tei:p>
    <tei:p>
     – Čo teda chceš? – spýtala sa drsnejšie, než bývalo jej zvykom. –   Hovor!
    </tei:p>
    <tei:p>
     – Čo chcem, vaša milosť? – odvetilo dievča so zarážajúcim pokojom,   – spravodlivosť chcem.
    </tei:p>
    <tei:p>
     Čudná to bola odpoveď a ešte čudnejší bol pohľad na sedliacke   dievča s jeho nepochopiteľnou žiadosťou. Pani Zuzanka jej mimovoľne   musela priznať oku lahodiacu krásu a prirodzený pôvab.
    </tei:p>
    <tei:p>
     – A prosím ťa, akú spravodlivosť odo mňa chceš? – čudovala sa pani   Zuzanka. – Veď ťa ani nepoznám, nikdy som ťa ešte nevidela, lebo iste   nie si z tohto kraja. Čo ti ja môžem dať za spravodlivosť?
    </tei:p>
    <tei:p>
     – A predsa chcem spravodlivosť! – stála na svojom návštevníčka a   spurne pohodila hlavou, – pre čo iné som vykonala cestu sem až z   Terchovej.
    </tei:p>
    <tei:p>
     – Ach, ty si teda z Terchovej! – povedala zarazene pani   Zuzanka.
    </tei:p>
    <tei:p>
     – Z Terchovej si prišla ku mne, – šepkala zasnene, – práve z   Terchovej…
    </tei:p>
    <tei:p>
     A potom sa spýtala jasným, mäkkým hlasom:
    </tei:p>
    <tei:p>
     – A akúže to spravodlivosť chceš odo mňa, dievka moja?
    </tei:p>
    <tei:p>
     Tu sa niečo v Aničke zlomilo a než si mohla uvedomiť, čo robí,   bezvládne klesla na kolená, skryla si tvár a do dlaní zavzlykala:
    </tei:p>
    <tei:p>
     – Už to ďalej nevydržím… vaša milosť… neberte mi môjho Ďurka…   radšej ma zabite… len mi ho neberte…
    </tei:p>
    <tei:p>
     Ustrašená, na smrť bledá odskočila barónka od kľačiacej, a keď si   uvedomila zmysel tohto zúfalého náreku, náhle všetkému porozumela a   líca jej vzbĺkli prudkým hnevom.
    </tei:p>
    <tei:p>
     – Ako sa opovažuješ, – vyrazila zo seba skoro bez dychu, –   bláznivá… šialená… čože ma je po tvojom zbojníckom milencovi… už aj   sa mi prac z očí… ale hneď, než zavolám služobníctvo…
    </tei:p>
    <tei:p>
     Bola by sa v slepej zúrivosti na kľačiacu Aničku vrhla, nevedno,   či z urazenosti, alebo zo žiarlivosti, keby ju nebol zastavil pohľad   plačúceho dievčaťa. Bol to pohľad taký bolestný, bezradný a nevinný,   že vo chvíli opadla vlna jej veľkého hnevu.
    </tei:p>
    <tei:p>
     – Odpusť, dievča, – povedala, hladkajúc ju po vlasoch, – tak som   to nemyslela, len som bola veľmi prekvapená…
    </tei:p>
    <tei:p>
     A keď vzlykot pomaly ustával, pokračovala:
    </tei:p>
    <tei:p>
     – Vstaň, dievča, vstaň, sama som veľká hriešnica.
    </tei:p>
    <tei:p>
     Podala dievčaťu ruku a pomohla jej na nohy.
    </tei:p>
    <tei:p>
     – Tak, moja milá, – povedala ticho, – a teraz si ku mne sadni, ak   chceš, porozprávame sa, lebo ani mne nie je ľahko okolo srdca.
    </tei:p>
    <tei:p>
     Povedala to tak prosto, že Anička sa upokojila.
    </tei:p>
    <tei:p>
     – Čím ti je Ďurko Jánošík? – spýtala sa pani Zuzanka po dlhom   mlčaní trochu stiesneným hlasom.
    </tei:p>
    <tei:p>
     – Čím mi je, vaša milosť? – odpovedala mladá Terchovčanka a   otvorene sa dívala pani Zuzanke do očí. – Všetkým a ničím.
    </tei:p>
    <tei:p>
     – Hovoríš v hádankách, moja milá, – usmiala sa slabo barónka. – Čo   je to vlastne všetkým a ničím? Nerozumiem tomu.
    </tei:p>
    <tei:p>
     – Ak si vaša milosť azda myslí, že je Ďurko mojím milencom, je na   omyle. Ďurko pre mňa nemá vo svojom srdci miesta.
    </tei:p>
    <tei:p>
     Ako sa len rozjasnili náhle barónkine črty a ako to zabolelo   Aničku!
    </tei:p>
    <tei:p>
     – A čím si teda Ďurkovi? – vypytovala sa ďalej barónka.
    </tei:p>
    <tei:p>
     – Rodnou sestrou, vernou priateľkou, – odpovedala ticho   Anička.
    </tei:p>
    <tei:p>
     – A ty by si mu chcela byť viac, však?
    </tei:p>
    <tei:p>
     – Áno, vaša milosť…
    </tei:p>
    <tei:p>
     – Nevolaj ma vašou milosťou… Ako sa voláš, dievča moje?
    </tei:p>
    <tei:p>
     – Anička.
    </tei:p>
    <tei:p>
     – Milé meno. Pre teba som len pani Zuzankou.
    </tei:p>
    <tei:p>
     – Áno, pani Zuzanka.
    </tei:p>
    <tei:p>
     Po prvý raz sa mihol v očiach dievčaťa úsmev a našiel radostnú   ozvenu i v barónkinom pohľade.
    </tei:p>
    <tei:p>
     – Dobre, Anička, – pokračovala pani Zuzanka. – Ty si si myslela,   že ja ti stojím v ceste.
    </tei:p>
    <tei:p>
     – Viem, že vás ľúbi, – odvetila Anička so sklopeným zrakom.
    </tei:p>
    <tei:p>
     – Ja ho tiež ľúbim, – povedala prosto pani Zuzanka, – prečo by som   to zapierala? Viem i to, že keby on bol urodzeným pánom a ja len   sedliackym dievčaťom ako ty, aj tak by ma miloval. Anička, viem, že   ťa to bolí, ale musíme byť k sebe úprimné, ak si chceme rozumieť,   však?
    </tei:p>
    <tei:p>
     – Áno, pani Zuzanka.
    </tei:p>
    <tei:p>
     – Vidíš, Anička, tak sa mi páčiš. Ale nie som ti vôbec v ceste,   lebo my sme svoji len v myšlienkach, nikdy viac spolu neprehovoríme,   nikdy viac sa neuvidíme…
    </tei:p>
    <tei:p>
     Posledné slová vyriekla pani Zuzanka už v tichom plači a teraz   Anička hladkala nežne pani Zuzanku po bielych rukách.
    </tei:p>
    <tei:p>
     Keď Hanička po tichom zaklopaní otvorila dvere, s prekvapením   videla veľkomožnú paniu a sedliacke dievča z Terchovej svorne ako dve   dobré priateľky.
    </tei:p>
    <tei:p>
     – Ešte stále nič nevidíš? – ozval sa zdola hlboký hlas. – Už by sa   mali dávno ukázať. Že by sa náš kapitán zmýlil?
    </tei:p>
    <tei:p>
     – Náš kapitán sa nikdy nemýli, to by si už mohol vedieť, –   odpovedal hlas zhora a potom nastalo znova ticho.
    </tei:p>
    <tei:p>
     Ten, čo sa ozval prvý, ležal pohodlne dolu pod skalou, a chlap, čo   mu zhora vyčítavo odpovedal, stál starostlivo ukrytý na vysokom   brale, odkiaľ bol dobrý výhľad až po Gajdel, čo v ňom tí handrbúlci   bývajú. Ten prvý na stráži bol fúzatý Ilčík, druhý zas Gajdošík.
    </tei:p>
    <tei:p>
     Šikovný plán si vymyslel Ďurko Jánošík. Nič viac a nič menej, ako   zaskočiť najnenávidenejšieho človeka celého Turca, mocného mošovského   zemepána baróna Révaya, ktorý si vari najväčšmi zaslúžil zbojnícku   odplatu za všetky svoje neľudskosti a hrubosti páchané na chudobnom   turčianskom poddanskom ľude.
    </tei:p>
    <tei:p>
     Práve teraz sa naskytovala najlepšia príležitosť vyrovnať sa s   ním, lebo barón sa vracal z návštevy v Bojnickom zámku. Pre Jánošíka   nebolo ťažké zistiť, kedy ho povedie spiatočná cesta pod Kalaitom,   mal to vyrátané takrečeno na hodinu, a ak do toho nič nepríde, v   najbližšej chvíli by sa mal zjaviť i s celým svojím slávnym   sprievodom tamhľa pod tou horou.
    </tei:p>
    <tei:p>
     – A či naozaj nič nevidíš? – opäť sa ozval spod brala Ilčík.
    </tei:p>
    <tei:p>
     – Počkaj, pozriem lepšie, – zhúkol odpoveď Gajdošík.
    </tei:p>
    <tei:p>
     Asi sa naozaj lepšie pozrel, lebo hneď nato vzrušeným hlasom   oznamoval dolu:
    </tei:p>
    <tei:p>
     – Nože, chytro sem kapitána, niečo sa tam na hradskej pod Gajdelom   mrví. Celá kopa ľudí, niektorí pešky, iní v sedle a uprostred   kočiar…
    </tei:p>
    <tei:p>
     Mošovský barón nemal ani najmenšej potuchy, čo sa naňho chystá.   Ako by aj mal, keď Vrícky priesmyk patril dosiaľ medzi   najbezpečnejšie horské cesty, doteraz sa tu ešte nič zlé nestalo.
    </tei:p>
    <tei:p>
     To isté si mysleli aj barónovi ozbrojení sprievodcovia. Celkom   pokojne klusali, alebo si vykračovali vedľa barónovho kočiara a už sa   tešili, že večer budú v Mošovciach pri zaslúženej pijatike a dobrom   jedive.
    </tei:p>
    <tei:p>
     Ich nádeje boli zatiaľ celkom oprávnené, ešte kúsok cesty k tej   veľkej zákrute za Kalaitom a odtiaľ už nie je ďaleko k chotáru   znievskeho panstva, kde sa im už nič nemôže prihodiť.
    </tei:p>
    <tei:p>
     No len čo dosiahli zákrutu, nastal vpredu poplach. Bolo to počuť   až do kočiara a Révay hneď vystrčil von hlavu, čo sa robí.
    </tei:p>
    <tei:p>
     Prihnal sa k nemu veliteľ sprievodu zeman Bada z Čepčína, ktorého   família už od nepamäti slúžila mošovským zemepánom.
    </tei:p>
    <tei:p>
     – Pred zákrutou leží na hradskej niekoľko vyrúbaných jedlí,   nemožno sa cez ne dostať. Je to podozrivé…
    </tei:p>
    <tei:p>
     Nemal čas dopovedať. Jasným horským vzduchom sa ozval prenikavý   hvizd a nato rev, ktorý už nenechal nikoho na pochybách.
    </tei:p>
    <tei:p>
     – Zbojníci, – zajachtal na smrť bledý Bada, – boh daj, aby to   nebol Jánošík…
    </tei:p>
    <tei:p>
     I barón zbledol, ale nestratil hneď hlavu ako jeho čepčínsky   vazal.
    </tei:p>
    <tei:p>
     – A keby to bol Jánošík, – zaklial, – načo tu mám toľko   obrancov?
    </tei:p>
    <tei:p>
     Je vás tu zo tridsať, všetci ste po zuby ozbrojení, tak sa do toho   dajte, veď ste za to platení, hrom do vás!
    </tei:p>
    <tei:p>
     Skôr ako sa mohol prestrašený Bada pustiť do vykonania rozkazu, po   barónovom sprievode už neostalo ani stopy, všetko to zutekalo a   hradskú ovládli Jánošíkovi ľudia. Bada sa mohol iba prizerať, čo bude   ďalej.
    </tei:p>
    <tei:p>
     Do krytého kočiara nazrel polootvorenými dvercami nízky, ohromne   plecnatý chlap s výzorom, ktorý budil hrôzu.
    </tei:p>
    <tei:p>
     – Von z kočiara! – reval na baróna a zdrapil ho za golier.
    </tei:p>
    <tei:p>
     – Za to mi draho zaplatíte, beštie! – zúril barón a márne sa   usiloval vymaniť zo zbojníkových rúk.
    </tei:p>
    <tei:p>
     Hrajnoha, lebo on to bol, sa len zasmial.
    </tei:p>
    <tei:p>
     – Platiť bude vaša milosť, a nie my. Hovorím: von z kočiara.
    </tei:p>
    <tei:p>
     Keď barón nechcel poslúchnuť a všetkými silami sa vzpieral,   vytiahol ho z kočiara, ako keby bol len bezvládnou bábkou, a nie   ťažkým veľkým chlapom, kedysi najväčším silákom medzi turčianskymi   zemanmi.
    </tei:p>
    <tei:p>
     Ak bola v ňom ešte nejaká bitkárska iskra, tak teraz už   definitívne zhasla. Zmohol sa len na otázku: – A čo vlastne chcete,   potvory?
    </tei:p>
    <tei:p>
     – O chvíľu sa vaša milosť dozvie, – odvetil krátko Hrajnoha. – A   vašej milosti by som radil, aby bola trochu zdvorilejšia, lebo naši   mládenci vedia byť i prudkí, keď sa im niečo znepáči.
    </tei:p>
    <tei:p>
     Nie, nepoviazali ho, len pekne do stredu pojali, ponechávajúc mu   jediného chudáka Badu po boku, keďže z ostatného sprievodu neostalo   ani človiečika, a potom ho mlčky zaviedli nabok od cesty na kraj   hory, pod vysoké bralo, ktoré bolo len pred chvíľou Gajdošíkovým   strážnym miestom. Tam sa pekne rozostúpili a zajatý zemepán sa našiel   zoči-voči vysokému, mohutnému mladému človeku, ktorý sa nehybne   opieral o plece štíhleho mladíka milej tváre a vážne hľadel pred   seba.
    </tei:p>
    <tei:p>
     – Tu ti ho vedieme, – hlásil Hrajnoha a nevľúdne posotil zajatca   pred Jánošíka. – A teraz si s ním rob, čo chceš.
    </tei:p>
    <tei:p>
     Nečudo, že mošovský zemepán pocítil v kolenách slabosť, keď sa   pozrel do nehybnej, trochu zamračenej tváre mladého obra. Dobre sa   pamätal na Jánošíka zo zásnubnej hostiny na hrade svojho svokra, ešte   teraz pocítil oceľový stisk ruky študióza na svojom pleci. Lenže   vtedy to bol iba skromný seminarista, dnes je však už postrach   všetkých zemianskych kaštieľov.
    </tei:p>
    <tei:p>
     Keď si to uvedomil, kolená sa mu prestali triasť a do barónovho   pyšného magnátskeho srdca sa znovu navrátil bes:
    </tei:p>
    <tei:p>
     – Hej, ty, – zreval na Ďurka Jánošíka a jediným pohybom sa vymkol   z rúk svojich sprievodcov. Krvavo budeš pykať za toto neslýchané   prepadnutie! či nevieš, kto som, že si sa opovážil vztiahnuť ruku na   mňa a na môj sprievod?
    </tei:p>
    <tei:p>
     Jánošíkova odpoveď bola celkom pokojná, ale nie bez výsmechu:
    </tei:p>
    <tei:p>
     – Pravdaže som vedel, koho prepadnem. Veď sa my dvaja už dobre   poznáme, vaša milosť, zo Starhradu i zo schôdze u jeho jasnosti pána   kniežaťa Rákócziho, však? A môžem prezradiť, že už od rána tu čakáme   na vašu milosť.
    </tei:p>
    <tei:p>
     – Ty si vedel, že ma dnes cesta povedie tadiaľto? – zvolal   zarazene barón.
    </tei:p>
    <tei:p>
     Jánošík prikývol.
    </tei:p>
    <tei:p>
     – Preto si sem prišiel i so svojou zbojníckou svorkou?
    </tei:p>
    <tei:p>
     – Pravdaže, vaša milosť. Jedine preto.
    </tei:p>
    <tei:p>
     Na tvári dosiaľ ešte vždy nadutého baróna sa začala rozprestierať   popolavá bledosť.
    </tei:p>
    <tei:p>
     – Ale prečo práve mňa? – zajachtal barón. – Veď som vám nič zlé   nespravil!
    </tei:p>
    <tei:p>
     Bolo vidieť, ako sa Ďurko Jánošík v tejto chvíli ťažko ovláda,   päste i pery mal kŕčovite zaťaté…
    </tei:p>
    <tei:p>
     Nastalo ticho ako v hrobe. Hôrni chlapci sa prekvapene dívali na   svojho vodcu, sami ho nepoznávali, len cítili, že sa tu odohráva   niečo, čomu nerozumejú, čo je akousi osobnou vecou týchto dvoch ľudí,   ktorých vzájomná nenávisť prekonáva vari všetky predstavy…
    </tei:p>
    <tei:p>
     – To je barónova posledná chvíľa, – mysleli si všetci a možno to   isté cítil aj mošovský zemepán, lebo vystrel ruky akoby na obranu a   na čelo mu vysadol pot.
    </tei:p>
    <tei:p>
     – Neubližuj mi, – zvolal chrapľavým hlasom, – daruj mi život a dám   ti všetko, čo budeš chcieť!
    </tei:p>
    <tei:p>
     A iste to bola len smrteľným strachom pretkaná barónova prosba,   ktorá Jánošíkovi vrátila sebaovládanie a jasnú hlavu. Preboha, azda   len nezabije človeka, ktorý sa mu vydáva na milosť a nemilosť!
    </tei:p>
    <tei:p>
     Zhlboka vydýchol, plameň v zraku pohasol, päste i pery sa mu   uvoľnili. Potom sa obrátil k svojim ľuďom:
    </tei:p>
    <tei:p>
     – Nechajte nás tu chvíľu osamote, chcem si s jeho milosťou pánom   barónom pohovoriť medzi štyrmi očami.
    </tei:p>
    <tei:p>
     Žiadosť to bola iste čudná, a keby ju nebol vyslovil práve ich   kapitán, mohli by v ich hlavách vzniknúť všelijaké myšlienky o zrade.   Takto len mlčky poslúchli a utiahli sa dolu k hradskej, zanechajúc   oboch osamote.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Révay sa s úzkosťou díval za vzďaľujúcimi sa zbojníkmi. Teraz tu   ostane osamote s ich kapitánom, a keď toho zase schytí hnev… „Ale   nie,“ hútal barón, „možno, že Jánošík má niečo za lubom, o čom sa   jeho chlapi nesmú dozvedieť, iste si chce zaistiť pre seba osobitné   výkupné a potom s peniazmi ujsť.“
    </tei:p>
    <tei:p>
     Tvár sa mu vyjasňovala. Pravdaže o to ide. Jánošík vie, čo peniaze   vo svete znamenajú, ujde niekam do cudzích krajov a začne so   získanými peniazmi nový život, lebo veď nie je nijaká radosť večne   žiť v tôni šibenice. Keď sa však pozrel do prísnej tváre svojho   premožiteľa, vzápätí si uvedomil planosť svojich nádejí. Ten človek,   to cítil i videl, je neoblomný.
    </tei:p>
    <tei:p>
     – Čo odo mňa chcete? – zašomral napokon, nevdojak prechádzajúc do   vykania. – Prečo ste poslali svojich ľudí preč?
    </tei:p>
    <tei:p>
     – Lebo to, čo chcem vašej milosti povedať, sa týka len nás dvoch,   – povedal vážne Jánošík. A potom dôrazne a tvrdo: – Vaša milosť má   ženu, ktorej nie je hodna ani remienky na črievičkách rozviazať. Ale   hovorím vám, ak sa ešte raz dopočujem, že vaša milosť je k nej   surová, prídem do Mošoviec a potom mi ani celý regiment drábov   nezabráni, aby som vašu milosť nepotrestal.
    </tei:p>
    <tei:p>
     Keď sa hôrni chlapci vrátili, našli baróna na smrť bledého a   svojho kapitána ešte vážnejšieho než predtým. Ale v očiach kapitána   náhle zasvitol rozmarný úsmev.
    </tei:p>
    <tei:p>
     Ďurko Jánošík si totiž znezrady pomyslel: prečo nepotrestať   pyšného mošovského zemepána ešte aj ináč, aby si dlho pamätal na   dnešné stretnutie. To bude celkom spravodlivé.
    </tei:p>
    <tei:p>
     – Vidíte, aký je celý doondiaty? – zasmial sa posmešne, keď sa   priblížili hôrni chlapci a urážlivým spôsobom ukázal na pokrčenú   Révayovu postavu. – Videli ste už takého zbabelého chlapa?
    </tei:p>
    <tei:p>
     Chlapci sa rozrehotali, lebo naozaj, na mocného mošovského   zemepána, pred ktorým sa triaslo pol Turčianskej stolice, nebol pekný   pohľad. Tak akosi vyzeral vo svojom veľkom ponížení, ako keby bol   naozaj…
    </tei:p>
    <tei:p>
     Po Jánošíkových urážlivých slovách Révay vzpriamil svoje   kolohnátske telo a v očiach mu prudko zahorelo.
    </tei:p>
    <tei:p>
     – Zbojnícka perepúť! – zareval zlostným hlasom. – To sa vám ľahko   uráža, keď je vás tu zo dva tucty a ja bezbranný! Hej, stretnúť sa s   každým z vás osamote, to by ste ináč hovorili!
    </tei:p>
    <tei:p>
     – Dobre hovorí vaša milosť, – chválil ho zbojnícky kapitán, – ale   reči sú len reči, ak nestojí za nimi ozajstný chlap.
    </tei:p>
    <tei:p>
     – A ty mi tiež choď do čerta, – okríkol ho rozhnevaný barón. – S   tebou by som si tiež dobre poradil, keby si nemal svojich ľudí okolo   seba.
    </tei:p>
    <tei:p>
     Už ho mal tam, kde ho chcel mať. Ale nijako neprezrádzal svoju   škodoradosť, len si ešte vážnejšie počínal a riekol:
    </tei:p>
    <tei:p>
     – Také stretnutie by bolo pre mňa len cťou, vaša milosť. Vždy mám   rád chlapský zápas, to je moje najväčšie potešenie. Teda, aby som   odčinil urážku voči vašej milosti, navrhujem zápas bez zbraní, len   tak holými rukami, a zároveň vyhlasujem: zápasiť budeme čestne, nikto   sa nám nebude do toho pliesť, a ten, kto prehrá, zaplatí víťazovi   tisíc kremnických dukátov. Ak prehrám ja, zaplatím hneď na mieste, ak   prehrá vaša milosť, pošleme odtiaľto posla do Mošoviec s vlastnoručne   napísaným odkazom, aby mu správca vyplatil tisíc kremnických dukátov.   Súhlasí vaša milosť?
    </tei:p>
    <tei:p>
     To bol taký prekvapujúci návrh, že barón Révay otvoril ústa, ako   keby dobre nerozumel.
    </tei:p>
    <tei:p>
     – Ja že by som sa mal s tebou biť? – jachtal v údive.
    </tei:p>
    <tei:p>
     – Pravdaže, vaša milosť, – odvetil pokojne Ďurko Jánošík. – Kto   iný? Veď len pred chvíľkou ráčila vaša milosť poznamenať, že by jej   bolo potešením porátať sa so mnou.
    </tei:p>
    <tei:p>
     To sa už hôrni chlapci nemohli zdržať smiechu! Len vraj škoda, že   barón nie je Hrajnohom, aby sa mohol kapitánovi postaviť vážne na   odpor. Kdeže by taký barónsky brucháč…
    </tei:p>
    <tei:p>
     Ničím nemohli väčšmi popudiť barónov hnev.
    </tei:p>
    <tei:p>
     – Veď ja vám dám barónskeho brucháča, – zúril jedovato a už sa   zvliekal z dolománu, aby sa mu ľahšie bojovalo.
    </tei:p>
    <tei:p>
     Obaja zápasníci sa zobliekli podľa odvekých zápasníckych pravidiel   po pás a len teraz mali hôrni chlapci zriedkavú príležitosť   obdivovať, z akého tvrdého dreva je strúhaný ich veľký kapitán.   Pravda, ani mošovský barón, tiež vysoký a plecnatý, nebol na   zahodenie, ale namiesto mocného svalstva bol samý tuk.
    </tei:p>
    <tei:p>
     Len čo sa tí dvaja postavili proti sebe, už aj začali zápasiť. Kam   ich päste trafili, tam to dunelo, ako keby kladivom do kotla búchal.   Jánošík sa musel mať v prvej chvíli naozaj na pozore, lebo barónove   päste neboli nijakou hračkou, a kam zasiahli, tam aj zanechali stopu.   To ešte v barónovi vrela chlapská sila znásobená zápasníckou   zúrivosťou. Ba tento zhýralý magnát sa zdal v prvej chvíli skoro   rovnocenným zápasníkom.
    </tei:p>
    <tei:p>
     Hôrni chlapci sotva dýchali, takí boli unesení pohľadom na   zápasiacich. Nemali síce o svojho kapitána strach, ale jednako len   prežívali úzkostlivé chvíle, keď videli, s akým zápalom sa Révay   bije.
    </tei:p>
    <tei:p>
     – Urob už koniec hre, – počul nespokojne zamrmlať Hrajnohu.
    </tei:p>
    <tei:p>
     – Ale nechaj ho, – ozval sa nato Uhorčík, ktorý všetko dobre   chápal. – Nech sa zabáva, má na to právo.
    </tei:p>
    <tei:p>
     Prišla však chvíľa, keď barón už ledva dýchal, oči mal privreté a   len tak voslep ťal päsťami do vzduchu. Vtedy sa Jánošík rozhodol   zápas zakončiť. Dva-tri dobre mierené údery do tučnej, nafúkanej   Révayovej tváre, a mošovský zemepán sa mu s krvácajúcim, napuchnutým   nosom zvalil pod nohy.
    </tei:p>
    <tei:p>
     Dosť dlho trvalo, než sa hôrnym chlapcom podarilo priviesť   doráňaného magnáta k vedomiu. Museli ho postriekať vodou z potoka,   aby prišiel k sebe a pochopil, čo sa s ním stalo.
    </tei:p>
    <tei:p>
     – Vaša milosť, – oslovil ho vtedy Jánošík, – už by bolo hádam   načase ukončiť náš dohovor. Víťaz dostane tisíc dobrých kremnických   dukátov, a keďže tým víťazom som náhodou ja, môžeme začať, posol je   pripravený.
    </tei:p>
    <tei:p>
     – Do pekla s vami! – zahundral barón a potom sa pomaly pozbieral.   – Dajte mi sem dajaký plajbás, lebo prstom neviem písať.
    </tei:p>
    <tei:p>
     Ak mal azda nejakú nádej, že zbojníci nemajú ani plajbásu, ani   papiera, tak sa teda mýlil. Gajdošík s povýšeneckým úsmevom siahol do   vrecka a vytiahol z neho i plajbás, i papier.
    </tei:p>
    <tei:p>
     – Píšte! – rozkázal Ďurko Jánošík ostro, – a to podľa môjho   diktátu, lebo sebe predsa len väčšmi dôverujem ako vám, vaša   milosť.
    </tei:p>
    <tei:p>
     <tei:emph>
      Pán správca!
     </tei:emph>
    </tei:p>
    <tei:p>
     <tei:emph>
      Moji ľudia, ktorým sa podarilo ujsť, vám už asi zvestovali,   že som v zajatí ctihodných pánov zbojníkov a ich kapitána Jura   Jánošíka. Darí sa mi tu celkom dobre, nemôžem sa na nič ponosovať,   ale aby som sa mohol dostal domov, musíte vydať doručiteľ ovi tohto   listu, poctivému mládencovi Gajdošíkovi, tisíc kremnických dukátov.   Ukladám vám teda vyplatenie s takýmito podmienkami: tisíc dukátov   dáte do rúk doručiteľ ovi tohto listu, potom pôjdete s ním a spoločne   rozdelíte päťsto dukátov medzi chudobnými a päťsto si vezme doručiteľ   Gajdošík so sebou. Súčasne vám na srdce kladiem, aby ste menovanému   Gajdošíkovi nijaké ťažkosti nerobili, ani ho v Mošovciach   nezdržovali, alebo bohuchovaj do žalára zavreli, lebo ak nepríde čím   skôr späť, zle bude so mnou. A neopovážte sa posielať za Gajdošíkom   nijakých špehúňov, a túto svoju vôľu vlastnoručne   podpisujem.
     </tei:emph>
    </tei:p>
    <tei:p>
     Napísal, podpísal a odovzdal Gajdošíkovi, ktorý sa hneď vydal na   cestu.
    </tei:p>
    <tei:p>
     Keď sa Gajdošík na druhý deň obťažkaný zlatom vrátil, vyrozprával,   čo bolo v Mošovciach.
    </tei:p>
    <tei:p>
     – Môžete si domyslieť, že v Mošovciach bolo všetko hore nohami, v   celej dedine sa o ničom nehovorilo, len o tom, ako hôrni chlapci   prepadli baróna a jeho sprievod a odvliekli jeho milosť do   zbojníckeho zajatia. Ale najbláznivejšie to vyzeralo v kaštieli.   Drábi i ostatná čeľaď behali po dvore ako splašení, no najsplašenejší   bol sám správca, ktorého som našiel, ako zháňa po celom kaštieli   zbraň, aby ňou celú dedinu vyzbrojil a tiahol do hôr vyslobodiť   milovaného pána baróna.
    </tei:p>
    <tei:p>
     Nikto nemal ani tušenia, že ja som tiež jeden z Jánošíkových ľudí,   šiel som teda rovno ku správcovi, že mu mám niečo povedať.
    </tei:p>
    <tei:p>
     Pán správca, práve taký brucháč ako jeho pán, fučal ako mechy.   Pozdravil som ho pekne po sedliacky:
    </tei:p>
    <tei:p>
     „Pochválen, prinášam im, pán správca, pekné pozdravy od jeho   milosti pána baróna. Aby vraj nebláznili, ale rýchlo si ich odkaz   prečítali a potom podľa toho konali.“
    </tei:p>
    <tei:p>
     Do správcu ako keby bol hrom udrel. Musel som mu to ešte raz   zopakovať.
    </tei:p>
    <tei:p>
     „Nuž a kto si ty?“ zhíkol, keď konečne porozumel. „To ťa iste   zbojníci na ceste zobrali a ku mne poslali.“
    </tei:p>
    <tei:p>
     Ja na to:
    </tei:p>
    <tei:p>
     „Kdežeby, pán správca, ja som tiež jeden z nich.“
    </tei:p>
    <tei:p>
     Chcel vybehnúť a volať na poplach, nuž som ho musel chytiť za   kabát a pekne-rúče posadiť do kúta, kde som ho mal na očiach.
    </tei:p>
    <tei:p>
     „Máte rozum?“ karhal som ho. „Veď vám nikto nič nerobí! Radšej si   prečítajte odkaz, ktorý som vám od jeho milosti pána baróna   priniesol.“
    </tei:p>
    <tei:p>
     Sadol si teda k stolu, vytiahol z priečinka okuliare a dal sa do   čítania. Kým čítal, neprestajne frflal, nadával a prskal.
    </tei:p>
    <tei:p>
     „Na šibenicu by som ťa mal poslať, a nie ti ešte tisíc dukátov do   ruky vysoliť!“
    </tei:p>
    <tei:p>
     „Ja nedbám, pán správca,“ povedal som pokojne. „Len ma pošlite na   šibenicu, jeho milosť bude mať veľkú radosť, keď sa nevrátim a moji   kamaráti ho povedú pod silný buček, ktorý by ho uniesol.“
    </tei:p>
    <tei:p>
     „Veď to je najväčšie lotrovstvo,“ pajedil sa správca, „že nás máte   v hrsti a my musíme poslúchnuť.“
    </tei:p>
    <tei:p>
     „No vidíte,“ ja na to, „veď sa pekne dorozumieme.“
    </tei:p>
    <tei:p>
     Potom ma zaviedol hore do svojej správcovskej izby, ktorú mal v   ľavom krídle kaštieľa, a tam si list s najväčšou pozornosťou ešte raz   prečítal, či v tom nie je nejaký fígeľ. Či list nenapísal niekto   iný.
    </tei:p>
    <tei:p>
     „Ale veď len musíte poznať písmo jeho milosti, také háky-báky by   nikto nemohol napodobniť, také môže napísať len sám váš pán…“
    </tei:p>
    <tei:p>
     „No to máš pravdu,“ usúdil nakoniec a začal sa rozčúlene   prechádzať po izbe.
    </tei:p>
    <tei:p>
     „Ale tisíc dukátov je predsa len tisíc dukátov. Ohromná suma! Kde   ja to mám naraz zohnať?! Toľko peňazí nemávam nikdy v kase.“
    </tei:p>
    <tei:p>
     „To je mne už jedno, pán správca, ja len toľko viem, že ak sa   zajtra vrátim ku kamarátom bez peňazí, bude s jeho milosťou zle.“
    </tei:p>
    <tei:p>
     Správca sa po mnohom ďalšom hundraní napokon rozhodol, že ide po   jej milosť, nech si to sama vyrieši, on že skladá všetku   zodpovednosť, lebo nakoniec ktovie, či za tým predsa len neväzí   nejaké šibalstvo.
    </tei:p>
    <tei:p>
     No dobre, čakám, čakám, o chvíľu niečo zašuchotalo predo dverami a   dnu vkročila vysoká krásna pani, mošovská pani barónka. Veruže   nechápem, ako sa mohla vydať za takého strašiaka, ako je tuhľa náš   pán barón. (Len sa nerozčuľujte, vaša milosť, pravda je pravda a od   tej vám ani svätená voda nepomôže.)
    </tei:p>
    <tei:p>
     Ja som sa pred ňou hneď hlboko uklonil, celkom ako skutočný   zemiansky gavalier, ešte som i ruku priložil k srdcu a druhou som   skoro dlážku zamietol.
    </tei:p>
    <tei:p>
     „Tuto mi správca hovorí, že vraj prinášaš nejaké posolstvo od   môjho muža,“ oslovila ma krátko.
    </tei:p>
    <tei:p>
     „Áno, vaša milosť,“ odvetil som zdvorilo, ako som len najlepšie   vedel, „prichádzam rovno od jeho milosti pána baróna.“
    </tei:p>
    <tei:p>
     „A ty že si kto? Odkiaľ prichádzaš? A kde je vlastne môj muž?“
    </tei:p>
    <tei:p>
     Skôr ako som mohol odpovedať, zamiešal sa do toho ten chumaj   správca:
    </tei:p>
    <tei:p>
     „To je, vaša milosť, jeden z tých prekliatych zbojníkov, čo držia   jeho milosť pána baróna v nečestnom zajatí.“
    </tei:p>
    <tei:p>
     „Je to tak?“ spýtala sa jej milosť, prezerajúc si ma od hlavy po   päty, lebo živého zbojníka jej milosť dosiaľ možno ešte nevidela.
    </tei:p>
    <tei:p>
     Niečo ako úsmev sa mihlo v barónkiných očiach, namojdušu, mohol by   som na to prisahať, vôbec sa na mňa nezamračila.
    </tei:p>
    <tei:p>
     „Tak aj ty si hôrny chlapec?“ pýtala sa ma celkom ticho a ja som   sa čudoval, že prečo aj ja mám byť hôrny chlapec.
    </tei:p>
    <tei:p>
     „A ktože je tvojím kapitánom?“ vyzvedala sa ďalej.
    </tei:p>
    <tei:p>
     „Ďurko Jánošík,“ riekol som pyšne.
    </tei:p>
    <tei:p>
     Viete, kamaráti drahí, ako zbledla tá krásna mošovská pani?
    </tei:p>
    <tei:p>
     „Čože?“ zašepkala. „To Ďurko Jánošík prepadol a do svojho zajatia   zavliekol môjho muža?“
    </tei:p>
    <tei:p>
     A potom bola jej milosť náhle veľmi nahnevaná.
    </tei:p>
    <tei:p>
     „Spomínal si nejaké posolstvo,“ oborila sa na mňa drsne a také   blesky jej šľahali z krásnych očí, že ma skoro spálili. „Máš ho azda   na písme?“
    </tei:p>
    <tei:p>
     „Áno, vaša milosť.“
    </tei:p>
    <tei:p>
     „Z rúk môjho manžela?“
    </tei:p>
    <tei:p>
     „Áno, vaša milosť.“
    </tei:p>
    <tei:p>
     „Sem s ním!“
    </tei:p>
    <tei:p>
     „Má ho pán správca, vaša milosť,“ povedal som, celý skormútený tým   veľkým hnevom utešenej panej.
    </tei:p>
    <tei:p>
     Jej milosť si sadla do kresla, ktoré jej správca ponížene   nastrčil, a potom čítala, čítala, i vidím na svoje veľké prekvapenie,   že hnev jej zmizol z očí, bledé líca pekne znachoveli a nakoniec už   ako keby sa bola usmievala.
    </tei:p>
    <tei:p>
     „To je celý on…“ zašepkala pre seba a veru neviem, čo tým myslela.   Potom zrazu vstala a správcovi nakázala:
    </tei:p>
    <tei:p>
     „Tie peniaze hneď vyplatíte!“
    </tei:p>
    <tei:p>
     „Ale, vaša milosť,“ pokúsil sa odporovať tento, „len ráčte   povážiť, tisíc dukátov…“
    </tei:p>
    <tei:p>
     „Nijaké námietky,“ prerušila ho, „peniaze sa vyplatia, a to   zaraz!“
    </tei:p>
    <tei:p>
     Mali ste vidieť, ako ľútostivo vysádzal správca zo železnej kasy   na stôl tisíc kremnických dukátov. A keď ich vysádzal, ešte vždy ich   ostala v kase pekná hromada.
    </tei:p>
    <tei:p>
     „A teraz z toho odpočítajte nabok päťsto,“ rozkázala jej   milosť.
    </tei:p>
    <tei:p>
     Správca musel voľky-nevoľky poslúchnuť.
    </tei:p>
    <tei:p>
     „Tak. Päťsto vezme posol so sebou a druhých päťsto pôjdeme hneď v   tejto chvíli porozdávať mošovským chudobným, ako nám to nakazuje môj   muž vo svojom odkaze.“
    </tei:p>
    <tei:p>
     Nuž, chlapci, to vám bolo pozdvihnutie v Mošovciach, keď sme tak   všetci traja, jej milosť, správca a ja, z dom do domu chodili a   dukáty rozdávali. To sa nedá ani opísať. Mošovčania len oči   vyvaľovali a jej milosť sa smiala, až sa nakoniec smiala celá dedina   a navečer zavládla v Mošovciach taká veselosť, na akú sa nikto   nepamätal. Nuž bolo to vraj po prvý raz, že by boli Révayovci niekomu   niečo darovali.
    </tei:p>
   </tei:div>
   <tei:div type="chapter">
    <tei:head>
     VIII. KAPITOLA
    </tei:head>
    <tei:head>
     Urodzený pán Dubický
    </tei:head>
    <tei:p>
     Po osudnej trenčianskej porážke pre Rákócziho nastali zlé časy a   jeho veľké plány sa zrútili ako dom z karát. Kurucká armáda sa   nezadržateľne rozpadávala, všetci knieža opúšťali a ani tí   najvernejší už neboli spoľahliví, lebo konečne, načo ešte brániť   stratenú vartu a načo vystaviť hlavu i majetok nebezpečenstvu. Lebo   cisárski nepoznali veru zmilovanie. Kam prišli, tam začali pracovať   kruté hrdelné súdy a nejedna vynikajúca kurucká hlava padla už do   katovho koša s pilinami, šíriac hrôzu a poplach v tábore   kniežacích…
    </tei:p>
    <tei:p>
     Veru, smutne dohárala Rákócziho povstalecká fakľa, ktorá ešte len   prednedávnom s takým nádherným svitom svietila, že jej lúče sa   odrážali i v oknách pyšného viedenského hradu, spôsobujúc nevoľnosť   jeho cisárskemu obyvateľovi. Bolo po kuruckej nádhere, pánmi sa stali   tvrdí cisárski generáli, pre ktorých bude hračkou udupať i posledné   zvyšky rákócziovského požiaru a neľútostne zatočiť s nevernou   uhorskou šľachtou. Ukázalo sa, že Rákóczimu naoko najvernejší a   najoddanejší magnátski generáli už dávno kovali proti nemu zradu a   boli s Viedňou v tajnom spojení. Zeman, pravý uhorský zeman sa   dohodne tiež s každým, kto mu prináša osoh a nesiaha mu na jeho sväté   nedotknuteľné zemianske výsady.
    </tei:p>
    <tei:p>
     I teraz sa ozvalo hornouhorské zemianstvo jediným mohutným   hlasom:
    </tei:p>
    <tei:p>
     „Všetci, páni bratia, pekne dokopy, poraďme sa, pokonajme sa, aby   sme na hlavách, majetkoch ani výsadách nijakej úhony neutrpeli!“
    </tei:p>
    <tei:p>
     Do Liptovského Svätého Mikuláša bolo teda na župný dom zvolané   veľké snemovanie, aby sa na ňom urodzení a osvietení páni v   príkladnej svornosti a jednomyseľnosti uzniesli o spoločnom   postupe.
    </tei:p>
    <tei:p>
     Veru, rušné dni nastali liptovskej metropole. Už od týždňa sa   začali trúsiť zo všetkých strán páni bratia z mnohých stolíc, a čím   väčšmi sa blížil veľký deň, tým viac ich pribúdalo.
    </tei:p>
    <tei:p>
     Pravda, U čierneho orla nebolo už ani miestečka, najlepšie izby   okupovali páni magnáti, tie menšie i obyčajnejšie menší a obyčajnejší   šľachtici. Ostatní zemania sa museli uspokojiť s domami mikulášskych   mešťanov, a keď už ani tie nestačili, prišla na rad Vrbica. A potom   mnohí páni bratia priviedli i svoje lepšie polovičky, jedni, že   museli, a druhí, že sa chceli pred svojimi polovičkami zaskvieť, či   už rečníckym talentom, alebo známosťami s vysokým magnátskym   svetom.
    </tei:p>
    <tei:p>
     Ešte deň pred otvorením snemovania prihrmel pred Čierneho orla   skvelý panský kočiar, vpredu dvaja vyšnurovaní husári, vzadu tiež   dvaja, všetko sa na ňom ligotalo, aj kočiš bol samý zamat, samé   striebro.
    </tei:p>
    <tei:p>
     Musel to byť veľký pán, čo v tom kočiari pricestoval, hoci meno   veru nepoznali, no ťažko by aj mohli, Prešporská je predsa len   priďaleko. Ale iste je chvályhodné, že sa v takých nebezpečných   časoch až sem vybral, nedbajúc neistoty na hradských. Tým dokázal, že   mu záujmy urodzeného zemianstva naozaj ležia na srdci.
    </tei:p>
    <tei:p>
     A celá slávna zemianska spoločnosť, zhromaždená práve v predvečer   veľkého dňa v hostinských miestnostiach U čierneho orla, pochvalne   prikyvovala hlavou, keď sa okolo ôsmej večer urodzený pán Dubický   osobne prezentoval, sledovaný útlym štíhlym mládencom príjemnej   tváre.
    </tei:p>
    <tei:p>
     – Asi nejaký príbuzný, – hádali páni bratia, úctivo opakujúc   poklony príchodzích. Pravda, trocha ich aj mrzelo, že sa urodzený pán   Dubický i so svojím mladým sprievodcom neposadil medzi nich, ale   našiel si miesto za osamoteným malým stolom v kúte; to už azda patrí   k vznešenejším zvykom prešporskej nobility, kde sú páni pod vplyvom   škrobenej viedenskej šľachty už dávno nie takí družní a kamarátski   ako tu v severných stoliciach.
    </tei:p>
    <tei:p>
     Jediný Révay, bohatý a mocný mošovský zemepán, hľadel na   príchodzích nevrlo, lebo nemal rád, keď sa našiel niekto, kto   vzbudzoval väčšiu úctu a väčšiu pozornosť ako on, naozajstný uhorský   magnát, a nie nejaký prešporský sedmoslivkár, o ktorom dosiaľ nikto   nič nepočul. Preto namiesto pozdravu len jedovato zahučal a ešte   hlbšie ponoril svoj zemiakový nos do korbeľa s vínom.
    </tei:p>
    <tei:p>
     Ale ako ho myklo, keď po chvíli zdvihol svoj zamračený pohľad zo   dna vyprázdneného kamenáča a uprel ho morózne do vážnej tváre   prešporského prišelca.
    </tei:p>
    <tei:p>
     – Ach, – zavrčal prekvapene, – ten chlap mi je akýsi známy… Stavil   by som sa, že som ho už niekde videl, ba že som mal s ním do činenia.   Len tá brada… – Áno, práve brada miatla baróna Révaya najväčšmi. Bol   si istý, že keby nebolo tej brady, hneď by si spomenul, kedy a kde to   bolo.
    </tei:p>
    <tei:p>
     S barónom Révayom bola i jeho žena, pani Zuzanka, ktorá pri veľkom   stole U čierneho orla sústreďovala na seba pozornosť. Iba ona   nepotrebovala hádať, kto je Dubický. Len čo za všeobecnej pozornosti   vkročil do sály, na svoje zdesenie hneď zistila, kto sa skrýva za   veľkolepým zovňajškom prešporského šľachtica:
    </tei:p>
    <tei:p>
     – Ďurko Jánošík, – zašepkala a musela sa pevne chytiť stola, aby   sa nezrútila.
    </tei:p>
    <tei:p>
     Ale prečo je tu a v prestrojení? Nerozumiem tomu.
    </tei:p>
    <tei:p>
     Spozoroval ju urodzený pán Dubický, čiže Juraj Jánošík? Asi áno,   nebolo možné nevšimnúť si jej krásnej žiarivej hlavy. Ale ak aj   spozoroval, nijako to nedal na sebe znať.
    </tei:p>
    <tei:p>
     Ale práve vtedy došlo k príhode, ktorá dokonale narušila pohodu U   čierneho orla.
    </tei:p>
    <tei:p>
     Mošovský barón znezrady pojal úmysel bližšie a hmatateľnejšie sa   pozrieť urodzenému pánu Dubickému na bradu. Silne začal pochybovať   ojej pravosti. A okrem toho bol už aj opitý. To všetko vedno   spôsobilo, že sa neistým krokom vydal na púť sálou, odhadzujúc nabok   všetko, čo mu stálo v ceste. Až napokon s mútnym pohľadom zastal pred   stolom urodzeného pána Dubického a opovážlivo sa nad ním   naklonil.
    </tei:p>
    <tei:p>
     Ďalšie sa odohralo tak rýchlo, že hostia U čierneho orla sa   nestihli spamätať.
    </tei:p>
    <tei:p>
     Isteže sa mal pán Dubický na pozore, veď i slepý mohol vidieť, že   nadratý barón niečo proti nemu chystá, ale jednako nemohol zabrániť,   aby sa mu pravica mošovského zemepána nevryla do brady a bolestne ňou   nezakmásala.
    </tei:p>
    <tei:p>
     Tá však bola na veľké začudovanie baróna Révaya pravá, a keďže   predvídal nepríjemné následky, chcel sa čím skôr vzdialiť od stola   prešporského zemana, nebol však dosť rýchly.
    </tei:p>
    <tei:p>
     Nikto nevie, ako sa to vlastne stalo, ale všetci v tej chvíli   videli na svoj najväčší úžas mohutnú postavu mošovského baróna   zatrepať sa vo vzduchu a potom letieť niekam do kúta medzi stoly a   stoličky.
    </tei:p>
    <tei:p>
     Na druhý deň ráno nastali pre Mikuláš slávnostné chvíle. Kočiar za   kočiarom rachotil po vyschnutých uliciach mesta a všetko smerovalo   pred stoličný dom, kde sa konalo snemovanie pánov zemepánov, ktoré   malo rozhodnúť o ďalšom „politickom postupe“ hornouhorskej   šľachty.
    </tei:p>
    <tei:p>
     Keď pán Dubický v skvelej červenej mentieke vystúpil z kočiara a   vážnym dlhým krokom zmizol v bráne župného domu, z hustého špaliera   skromne pristúpil k husárovi pána Dubického nízky, dosť zavalitý   chlap a ticho mu povedal: – Že si ty Surovec?
    </tei:p>
    <tei:p>
     Vycifrovaný husár Surovec (lebo Surovec to bol, márne tajenie)   zarazene odvrkol:
    </tei:p>
    <tei:p>
     – Čo sú to za hlúpe reči? Ja som husár jeho milosti pána Dubického   a nijaký Surovec.
    </tei:p>
    <tei:p>
     – To hovor dakomu inému, a nie mne, – zasmial sa chlap. – Si   Surovec a ja som Mucha, my sa spolu dobre poznáme. Azda sa už   nepamätáš na naše spoločné kúsky, keď sme spolu zutekali od vojska k   zbojníkom? Máš veľmi krátku pamäť, priateľ Surovec.
    </tei:p>
    <tei:p>
     Vedel Surovec, koho má pred sebou, veľmi dobre sa pamätal na   hlúpeho Muchu, ale že sa práve v Mikuláši museli stretnúť…
    </tei:p>
    <tei:p>
     – No vidíš, priateľ Surovec, – uškieral sa jednostaj Mucha, – a   teraz by si mi chcel ešte nahovoriť, že ten tvoj pán Dubický je   naozaj Dubický, a nie Jánošík, tvoj kapitán. A či vieš, ty somár, že   na hlavu tvojho pána vypísali tisíc dukátov? Keby si mal rozum v   hrsti, mohli by sme si spoločne pekné peniaze zarobiť…
    </tei:p>
    <tei:p>
     Rozhovor sa skončil tým, že obaja zmizli v ktorejsi krčme neďaleko   stoličného domu.
    </tei:p>
    <tei:p>
     Už v chodbách okolo veľkej sály bolo badať, že sa chystá čosi   naozaj veľké. Páni podľa príbuzenstva i významu v skupinkách   postávali po chodbe, aj dnu v samotnej dvorane, a tlmeným hlasom   debatovali o tom i onom, najmä ako čo najúčinnejšie ochrániť sväté   zemianske záujmy pred víťazným cisárom, ktorý už len z pomsty k   odpadlíckej uhorskej šľachte iste bude hľadieť čo najväčšmi obstrihať   nedotknuteľné zemianske výsady. Nuž výhľady neboli veľmi ružové, veď   cisár už ani predtým nemal v láske šľachtu, ktorá mu vždy len   ťažkosti robila, lebo vždy len na seba a nikdy nie na štátne záujmy   hľadela, príspevky do štátnej pokladnice platiť odopierala, cisárske   nariadenie tvrdošijne bojkotovala a svoje záujmy nad záujmy panovníka   kládla, ale zemianstvo bolo rozhodnuté v ničom nepopustiť.
    </tei:p>
    <tei:p>
     Keď vkročil Ďurko Jánošík, čiže pán Dubický, na chodbu, hneď si ho   každý všimol, veď nebol každodenným zjavom a v zemianskej spoločnosti   vznikli už naozajstné legendy o veľkých statkoch i nesmiernych   bohatstvách prešporského šľachtica, hoci nikto nevedel niečo   určitejšie. Stačilo, že prišiel do Mikuláša na štvorke v prepychovom   kočiari, že sám vystupoval s veľkopanskou povznesenosťou a že si   viedol vo všetkom, v reči i konaní, ako rodený zeman. Ale nepoznal ho   nikto, a tak pán Dubický v sprievode svojho mladého príbuzného s   peknou tvárou najprv osamotene blúdil medzi skupinami zdvorilo sa   ukláňajúcich pánov bratov a nakoniec sa usídlil pri veľkom obloku,   oprel sa oň chrbtom a s tichým záujmom pozoroval, čo sa okolo neho   deje.
    </tei:p>
    <tei:p>
     Nič nedbal, že celé tucty zvedavých zrakov sa dívajú a chladným ho   nechali i pátravé pohľady najbližšej zemianskej skupiny, ktorú   tvorilo niekoľko najvýznamnejších a najbohatších pánov magnátov   piatich stolíc.
    </tei:p>
    <tei:p>
     Zato si uľahčene vydýchol, keď zo sály zaznel zvonec, zvolávajúci   pánov na miesta. Za predsedníckym stolom už sedel liptovský župan   Okoličány ako domáci pán a príjemne sa ukláňal prichádzajúcim pánom,   najhlbšie tým, ktorí zaujímali podľa rodu i bohatstva vysoké   postavenie. A keď už všetci urodzení páni zaujali svoje miesta,   majestátne sa zdvihol a kvetnatými slovami otvoril snemovanie.
    </tei:p>
    <tei:p>
     Snemovanie malo rušný až dramatický priebeh.
    </tei:p>
    <tei:p>
     Páni, keďže išlo o spoločné stavovské záujmy a o ochranu   nedotknuteľnosti zemianskych výsad, mali náhľady vonkoncom   zhodné.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Za všetkých ich vyjadril veľkomožný pán Ignác Rakovský z   Liptovskej Štiavnice, keď hovoril o urovnaní cesty k trónu, najmä keď   vystríhal pred mizerným plebsom, ktorý sa znovu začína dvíhať proti   svojmu zemepánovi. Povedal: – Áno, páni, poddaný sa začína búriť,   vznikajú zbojnícke bandy, ktoré sú namierené proti nám i proti nášmu   majetku. Ak nepritiahneme vzdornému poddanému uzdy, v dohľadnom čase   máme sedliacke povstanie na krku, a to ešte krvavejšie, ako bolo   Dóžovo.
    </tei:p>
    <tei:p>
     Tak hovoril starý Rakovský a búrka pochvaly ešte neutíchla, keď sa   zdvihol urodzený pán Dubický.
    </tei:p>
    <tei:p>
     Nato zavládlo v nabitej dvorane hrobové ticho, všetci sa s napätím   dívali na prešporského zemana, ktorý si iskrivým, planúcim zrakom   premeriaval celé zhromaždenie.
    </tei:p>
    <tei:p>
     – Páni zemania! – zacvendžal do hrobového ticha, čo nastalo,   rečníkov mohutný, kovový hlas, akoby otriasal i klenbou veľkej   dvorany. – Páni zemania!
    </tei:p>
    <tei:p>
     – A prečo nie urodzení a veľkomožní páni, ako sa sluší a patrí? –   vyskočil ktorýsi nedotklivý liptovský zeman.
    </tei:p>
    <tei:p>
     To majú v slávnej Prešporskej asi také čudné zvyky, – zarehotal sa   posmešne barón Révay. – Opičia sa po Viedni…
    </tei:p>
    <tei:p>
     – Ticho! – ozval sa predsedajúci Okoličány. – Pán Dubický má právo   hovoriť, ako za dobré uznáva. Iné kraje, iné zvyky.
    </tei:p>
    <tei:p>
     Okoličányho zakončenie kvitoval Ďurko Jánošík veselým zábleskom v   oku a teraz už nehatane pokračoval vo svojej reči. Dobre síce zbadal   veľké ustrašené oči pani Zuzanky, ktorá sedela medzi zvedavcami   celkom vpredu v galérii. Ale to mu nebránilo, aby povedal pyšnému   panskému zhromaždeniu, čo si o ňom myslí.
    </tei:p>
    <tei:p>
     – Páni zemania! – opakoval po tretíkrát. – Cesta, ktorou kráčate,   je zlá a povedie vás jedného dňa do záhuby.
    </tei:p>
    <tei:p>
     Ten ohromný krik, čo nastal vo dvorane po tomto zarážajúcom úvode!   Nebyť energického zvonenia Okoličányho, boli by sa dopálení zemania   azda i vrhli na rečníka.
    </tei:p>
    <tei:p>
     Ale napriek zjašenému zvoneniu a zúrivému revu ako hlas veľkého   zvona prenikli ďalšie slová pána Dubického:
    </tei:p>
    <tei:p>
     – Nehovorím o vašej politike voči kráľovi, tú si môžete robiť, ako   chcete, i keď vás to veľmi nectí, že sa takto zradne odvraciate od   porazeného spojenca, jeho jasnosti pána kniežaťa Rákócziho, veď musí   byť na svete chlapská česť, ale ak si myslíte, že to vyhráte slepým   zotrvaním na svojich stavovských privilégiách a ešte drsnejším   utláčaním úbohého, bezbranného poddaného, tak sa, páni zemania, veľmi   mýlite…
    </tei:p>
    <tei:p>
     Zase bol prerušený divým, zúrivým revom, teraz sa už ani Okoličány   nenamáhal pánov upokojovať, lebo sám bol urazený rečou pána   Dubického. Najrozpajedenejší bol, pravda, mošovský barón, a znovu sa   v ňom začalo dvíhať podozrenie, že tento človek nie je tým, za koho   sa vydáva.
    </tei:p>
    <tei:p>
     Ale Jánošík sa ešte vždy nedal. Zase bolo počuť jeho zvonivý hlas:   Povedz pravdu, vykolú ti oči. Len toľko vám chcem ešte povedať, páni   zemania, že jedného dňa, či to už bude skôr, alebo neskôr, i na vás   príde rad a potom bude krvavé zúčtovanie. Lebo pravda nedá po sebe   dlho šliapať, mlyny božie melú pomaly, ale isto. Ak nedáte poddaným   ich ľudské práva, vymôžu si ich sami, ale potom už bude neskoro pre   vás…
    </tei:p>
    <tei:p>
     Po týchto slovách bol rečneniu koniec, stá rúk sa dvíhalo na   rebelanta a v tejto divej trme-vrme nikto nespozoroval, že k   prednášajúcemu Okoličánymu pribehol udychčaný hajdúch a zašepkal mu   do ucha niekoľko slov. Okoličány však po týchto slovách zbledol,   potom očervenel, nakoniec zúrivo vyskočil, až prevrhol predsednícky   stôl a prenikavo zvolal:
    </tei:p>
    <tei:p>
     – Držte ho, páni! Nepúšťajte ho! Je to zbojník Jánošík!
    </tei:p>
    <tei:p>
     To bolo také ohromujúce odhalenie, že v prvej chvíli všetko   stíchlo a zarazene sa dívalo na mohutnú zbojníkovu postavu. Taká   úžasná trúfalosť? Taká neslýchaná drzosť! Prísť sem do zemianskeho   zhromaždenia a chladnokrvne zoči-voči urážať slávny zemiansky stav!   Posmievať sa mu a hroziť!
    </tei:p>
    <tei:p>
     A už to burácalo dvoranou:
    </tei:p>
    <tei:p>
     – Na šibenicu s opovážlivcom!
    </tei:p>
    <tei:p>
     – Do temnice s ním!
    </tei:p>
    <tei:p>
     – A bez súdu, hneď na mieste!
    </tei:p>
    <tei:p>
     A uprostred tohto strašného pobúrenia odhalený Ďurko Jánošík   pokojne stál na mieste a s opovržlivým úsmevom sa díval na svojich   rozzúrených zemianskych nepriateľov.
    </tei:p>
    <tei:p>
     Nevzpieral sa, keď mu privolaní hajdúsi kládli na ruky želiezka,   veď by to nemalo nijaký zmysel vzhľadom na veľkú presilu, a len toľko   povedal, keď krik trochu utíchol:
    </tei:p>
    <tei:p>
     – Len to som vám chcel povedať, vy pyšní zemianski páni, a myslím,   že som vám to dobre povedal. Na surové plátno surová záplata. A teraz   môžete robiť so mnou, čo chcete, môžete ma priam obesiť, veď moc je   vo vašich rukách, ale nakoniec budem mať pravdu ja, lebo moja pravda   je živá a vaša lživá. Jedného dňa sa predsa len stane to, čo som vám   dnes predpovedal…
    </tei:p>
    <tei:p>
     Na druhý deň ráno po zlapaní Ďurka Jánošíka mal sa bývalý   zbojníček Mucha veľmi čulo k životu. Vlastne celú noc nemohol spať od   veľkého vzrušenia, lebo už cítil vo vrecku polovičku odmeny za   polapenie veľkého zbojníckeho kapitána, dobrých päťsto kremnických   dukátov.
    </tei:p>
    <tei:p>
     Sotva mohol vyčkať, až sa mu žena prebudí, a keď sa to konečne   stalo, rovno šiel k nej s radostnou zvesťou, ako sa im bude teraz   znamenite žiť. Sotva však vyfanfáril svoju veľkú novinu, trafil ho   taký tvrdý pohľad, že už ani nemukol.
    </tei:p>
    <tei:p>
     – To si spravil? – spýtala sa krátko Muchová svojho muža.
    </tei:p>
    <tei:p>
     – Pravdaže, – odvetil už krotšie Mucha. – Pováž, päťsto   dukátov!
    </tei:p>
    <tei:p>
     – Nie päťsto dukátov, ale judášsky groš! – znela ženina odpoveď,   taká ostrá, že sa pod ňou Mucha doslova zvíjal. A potom sa to už z   úst rozhnevanej ženy sypalo:
    </tei:p>
    <tei:p>
     – A máš ty vôbec v sebe chlapskú česť? Zradiť za judášsky groš   spravodlivého človeka, ktorému nie si hoden ani remence na topánkach   rozviazať? A či ty vieš, kto je Jánošík? Či ty vieš, že sa po   dedinkách ľudia modlia, aby mohol pánom čím dlhšie protivenstvá   vystrájať a zlé zlom odplácať? Sám si bol zbojníkom a teraz pre   mizerný judášsky groš vydávaš pánom Ďurka Jánošíka! Hanbím sa za   teba!
    </tei:p>
    <tei:p>
     To už bol Mucha celkom maličký a začal sa hanbiť. Veru, nemal sa   dať zlákať grošom, z ktorého, už vidí, nebude nijaké požehnanie…
    </tei:p>
    <tei:p>
     – A teraz ti hovorím, – pokračovala tvrdo drobná žena, – hľaď, aby   si svoj hriech odčinil, ináč sa mi ani na oči neukáž.
    </tei:p>
    <tei:p>
     – Ale ako? – jachtal zarazene Mucha.
    </tei:p>
    <tei:p>
     – Tak, že väzňovi pomôžeš na slobodu.
    </tei:p>
    <tei:p>
     – Veď je to číra nemožnosť, – odvážil sa protestovať nešťastný   Mucha.
    </tei:p>
    <tei:p>
     – Do toho ma nič, – povedala žena neľútostne, – pomôž si, ako   vieš.
    </tei:p>
    <tei:p>
     Keď si mal smelosti dostať Jánošíka do väzenia, maj teraz smelosti   odtiaľ ho aj vyslobodiť, čo by si mal pritom dušu vypustiť.
    </tei:p>
    <tei:p>
     Skôr ako sa zmohol na slovo, vystrčila ho do tmavej noci a tam mal   dosť času premýšľať, čo ďalej. Ach, veď teraz už sám úprimne ľutoval   svoj podlý čin, a to celkom úprimne, len ako ho odčiniť, ako pomôcť   Jánošíkovi von zo stoličnej šatlavy…
    </tei:p>
    <tei:p>
     Ako tak pred domom zarmútene dumal, ani nezbadal, že z druhej   strany ulice sa uprene naňho díval mladý človek v peknom zemianskom   dolománe.
    </tei:p>
    <tei:p>
     Až vtedy zdvihol ustrašene zrak, keď cudzinec, slabo osvetlený   mdlou žiarou hviezd, k nemu pristúpil a ostro sa mu pozrel do   tváre.
    </tei:p>
    <tei:p>
     – Mal by som ťa vlastne na fľaku zabiť za tvoj hnusný čin, – počul   pri uchu, – a veru sa aj čudujem, že som to dosiaľ nespravil.
    </tei:p>
    <tei:p>
     – Ale, vaša milosť… – jachtal ustrašene Mucha. Pred chvíľou jeho   žena, teraz zase celkom cudzí človek a ešte k tomu zeman, ktorý by mu   mal ďakovať, že dostal Jánošíka do väzenia.
    </tei:p>
    <tei:p>
     – Podívaj sa mi dobre do tváre, ty hnusoba, – ozval sa znovu   cudzinec a naklonil sa celkom k užasnutému Muchovi.
    </tei:p>
    <tei:p>
     Spomínal, spomínal, kde už tú tvár videl, a zrazu vedel. Panebože,   veď je to mladý zeman, čo bol v sprievode pána Dubického, čiže Ďurka   Jánošíka, keď zostupoval pred stoličným domom z kočiara. Ak bol teda   v Jánošíkovom sprievode, tak je to práve taký zeman, ako bol Ďurko   Jánošík…
    </tei:p>
    <tei:p>
     Mucha zdesene cúvol, trasúc sa na celom tele.
    </tei:p>
    <tei:p>
     – Som Gajdošík, Jánošíkov hôrny chlapec, – ostro zdôraznil   cudzinec.
    </tei:p>
    <tei:p>
     – Ale odkiaľ viete, že som to bol ja… – jachtal Mucha od strachu.   Nechápal, odkiaľ vie zbojník, že on vydal Jánošíka pánom.
    </tei:p>
    <tei:p>
     – Odkiaľ viem, do toho ťa nič, hlavne, že viem, – zahundral   Gajdošík. – Našej pomste neujdeš.
    </tei:p>
    <tei:p>
     „No to je koniec,“ pomyslel si Mucha a unavene zvesil hlavu,   očakávajúc smrtiaci úder, veď čo iné mohlo nasledovať?
    </tei:p>
    <tei:p>
     – Čo hľadáš v noci vonku na ulici? – osopil sa naňho Gajdošík už   trochu prívetivejšie.
    </tei:p>
    <tei:p>
     – Chcem napraviť, čo som spáchal, – odpovedal Mucha, udivený, že   úder neprichádza, – idem vyslobodiť Jánošíka a vyslobodím ho, keby   som mal pritom dušu vypustiť, – opakoval ženine slová.
    </tei:p>
    <tei:p>
     – Ty ho chceš vyslobodiť? – posmieval sa Gajdošík. – Sám? Ako by   si to narafičil?
    </tei:p>
    <tei:p>
     Mucha bezvládne pokrčil plecami, lebo sám nevedel.
    </tei:p>
    <tei:p>
     – Poď, – oboril sa naňho netrpezlivo Gajdošík, – cestou nám príde   na um niečo rozumné. Ale to ti hovorím, ak sa nám to nepodarí a   Ďurkovi Jánošíkovi sa z tvojej viny na hlave čo len vlas skriví,   krvavo doplatíš na svoj zločin. Kto ti pritom pomáhal?
    </tei:p>
    <tei:p>
     Tu mu Mucha tichým hlasom vyrozprával, ako sa ulakomil na vypísanú   odmenu, ako spoznal pred bránou stoličného domu Surovca a ako sa   dohodli na vydaní Jánošíka zemanom.
    </tei:p>
    <tei:p>
     – Hej, ten prekliaty Surovec! – zaškrípal zubami Gajdošík. –   Neujde nám, i keby sa hlboko pod zem ukryl, a potom nebudeme mať   milosrdenstva. Zradcom smrť, a teba len preto omilosťujeme, že cítiš   ľútosť nad svojím ohavným činom a chceš nám pomôcť.
    </tei:p>
    <tei:p>
     Ocitli sa pred pošmúrnou, tmavou budovou stoličného domu, zahli do   bočnej uličky a tam vzadu, kde stála stoličná šatlava, zmiernili   kroky, až stáli rovno pred zamrežovanými oknami nepohostinnej   žalárnej budovy.
    </tei:p>
    <tei:p>
     Opatrne sa poobzerali.
    </tei:p>
    <tei:p>
     – Teda tu niekde väznia nášho kapitána, – zašepkal Gajdošík.
    </tei:p>
    <tei:p>
     Mucha pri tých slovách zahanbene sklonil hlavu. Čo to len   spravil…
    </tei:p>
    <tei:p>
     – Myslím, – pokračoval šeptom Gajdošík, – že najlepšie by bolo   zazvoniť na žalárnika, a počkať, až otvorí.
    </tei:p>
    <tei:p>
     – No a potom?
    </tei:p>
    <tei:p>
     Žalárnika poviažeme, vezmeme mu kľúče a Jánošíka vypustíme, –   vysvetľoval pohotovo Gajdošík.
    </tei:p>
    <tei:p>
     Mucha beznádejne mávol rukou.
    </tei:p>
    <tei:p>
     – Ťažko. Bez ruvačky by sa to neobišlo, a hneď by sme mali na krku   celú svorku stoličných pandúrov.
    </tei:p>
    <tei:p>
     To musel uznať i Gajdošík, a ako tak so sklonenými hlavami   rozmýšľali, zjavili sa neďaleko nich dve ženské, do plášťov   zababušené postavy.
    </tei:p>
    <tei:p>
     Gajdošík ticho zahrešil.
    </tei:p>
    <tei:p>
     – Dočerta, čo tu hľadajú tie baby? – zahundral.
    </tei:p>
    <tei:p>
     Práve tak sa podľa všetkého zľakli i blížiace sa ženy a nerozhodne   zastali. Tá vyššia si konečne dodala smelosti a vykročila.
    </tei:p>
    <tei:p>
     – Kto ste? – spýtala sa ticho, nedôverčivo premeriavajúc zrakom   štíhleho mladého zemana a územčistého Muchu.
    </tei:p>
    <tei:p>
     – To by sme sa mohli spýtať aj my, – odsekol Gajdošík.
    </tei:p>
    <tei:p>
     Žena neodpovedala a skúmavo sa naňho zahľadela. Potom sa jej tvár   náhle rozjasnila.
    </tei:p>
    <tei:p>
     – Počujte, pane, nie ste vy zo sprievodu uväzneného pána   Dubického? Nezapierajte, poznám vás, boli ste s ním v stoličnom dome   na stavovskej schôdzi, ste jeho priateľ.
    </tei:p>
    <tei:p>
     Keď Gajdošík vo svojom užasnutí nenachádzal odpoveď, vysoká žena   si strhla z hlavy kapucňu a v striebristom mesačnom osvetlení sa   žiarivo zajagala záplava vlasov.
    </tei:p>
    <tei:p>
     Pani Zuzanka! – zašepkal nesmierne prekvapene aj radostne   Gajdošík, nevediac, či je to sen, alebo skutočnosť.
    </tei:p>
    <tei:p>
     Pravdaže pani Zuzanka, ty zábudlivý nevďačník Gajdošík, – usmiala   sa barónka. – A tamto je moja milá priateľka a sprievodkyňa Hanička,   tú iste poznáte aspoň podľa mena.
    </tei:p>
    <tei:p>
     Gajdošík veselo prikývol. Zatiaľ sa k nim priblížila aj barónkina   verná sprievodkyňa Hanička. Teraz už boli štyria, a to nebolo múdre,   mohli vzbudiť nežiadúcu pozornosť. Vzdialili sa teda od väzenskej   budovy do hlbokého tieňa blízkeho domu.
    </tei:p>
    <tei:p>
     – Zdá sa mi, – ozvala sa potom tichým hlasom pani Zuzanka, – že   sme sa tu zišli za rovnakým cieľom. Nebudeme si predsa zatajovať, že   chceme pomôcť dobrému, statočnému človeku na slobodu. Čo by si   navrhoval ty, Gajdošík?
    </tei:p>
    <tei:p>
     Ten skormútene zvesil hlavu.
    </tei:p>
    <tei:p>
     – Mal som návrh, – povedal ľútostivo, – ale tuhľa Mucha mi   vysvetlil, že nie je dobrý, – rozpovedal pani Zuzanke, čo mal pôvodne   v úmysle.
    </tei:p>
    <tei:p>
     – Mucha má pravdu, – povedala barónka a hneď aj doložila, že má   jednoduchší plán.
    </tei:p>
    <tei:p>
     – Aký?
    </tei:p>
    <tei:p>
     Namiesto odpovede si siahla pod plášť.
    </tei:p>
    <tei:p>
     – Peniaze? – zaradoval sa Gajdošík.
    </tei:p>
    <tei:p>
     – Pravdaže peniaze, – odvetila pani Zuzanka neveselo. – Peniazom   odolá v tomto chamtivom svete málokto.
    </tei:p>
    <tei:p>
     – Večná pravda, – pripúšťal Gajdošík a bokom pozrel na Muchu,   ktorý by sa bol v tejto chvíli najradšej pod zem prepadol.
    </tei:p>
    <tei:p>
     Dohodli sa, teraz už len pristúpiť k činu. Gajdošík s Muchom sa   postavili nabok, aby ich nebolo vidieť z okienka, lebo žalárnik by sa   možno naľakal a potom by ho už nič viac z brány nevylákalo.
    </tei:p>
    <tei:p>
     Ozvalo sa krátke zazvonenie, a keď rozospatý žalárnik pristúpil k   okienku brány, videl stáť pred ňou vysokú ženskú postavu s takou   krásnou tvárou, že si musel pretrieť oči, či sa mu ešte nesníva.
    </tei:p>
    <tei:p>
     – Ejha! – zahučal prekvapene. – Čo tu hľadá mladá žena v noci?
    </tei:p>
    <tei:p>
     Sotva by bol otvoril, nebyť toho dojemného, prosiaceho pohľadu v   tvári čudnej návštevnice. Bohvie, čo má na srdci, keď sa odvážila   opustiť svoj príbytok v takom nočnom čase…
    </tei:p>
    <tei:p>
     Vstúpila dnu a vráta sa za ňou zatvorili. O čom so strážnikom   hovorila, to gajdošíkovci vonku na ulici, pravda, nemohli počuť, ale   netrvalo dlho, vráta sa znova roztvorili a pani Zuzanka vyšla   von.
    </tei:p>
    <tei:p>
     – Dohodnuté, – povedala ticho, – môžete ísť dnu zvestovať Ďurkovi   Jánošíkovi, že je voľný ako vták a môže sa vrátiť do svojich hôr…
    </tei:p>
    <tei:p>
     – A vaša milosť s nami nejde? – spýtal sa Gajdošík zarmútene. Z   vašich úst by tú zvesť prijal oveľa radostnejšie.
    </tei:p>
    <tei:p>
     – Nie, Gajdošík, – riekla smutne pani Zuzanka. – Vykonala som, čo   bolo v mojej moci, to ostatné je už vašou povinnosťou… Teraz už len   hľaďte, aby žalárnik splnil svoj sľub.
    </tei:p>
    <tei:p>
     Chytila Haničku pod pazuchu a ticho, mlčky sa vzdialili.
    </tei:p>
    <tei:p>
     Žalárnik neváhal splniť svoj draho vykúpený sľub. Pravda, ešte mal   starosti, či ho páni zbojníci neprezradia, ale keď sa mu zasmiali do   tváre, či by vraj boli hlúpi, zväčšiť počet obyvateľov šatlavy, bez   slova ich zaviedol k dverám, za ktorými mal zavretého pána   Dubického.
    </tei:p>
    <tei:p>
     Tak si ho vezmite, – povedal, odomknúc dvere.
    </tei:p>
    <tei:p>
     Jánošíka našli pokojne spať na slamníku, a Gajdošík ním musel   poriadne zatriasť, aby ho prebudil.
    </tei:p>
    <tei:p>
     Keď sa tak stalo, užasnuto sa díval na nečakaných nočných   návštevníkov.
    </tei:p>
    <tei:p>
     Aha, Gajdošík, – vykríkol. – Tak už aj teba poslali za mnou? To mi   je veru ľúto, ty si predsa v celej veci nevinný…
    </tei:p>
    <tei:p>
     Ale čože by poslali, Ďurko, – zasmial sa Gajdošík radostne. –   Prišli sme po teba. Si voľný!
    </tei:p>
    <tei:p>
     Teraz sa prekvapil Gajdošík. Ďurko Jánošík totiž vstal, ospanlivo   sa pretiahol a iba toľko poznamenal, že pokiaľ ide o tú voľnosť,   mohol byť kedykoľvek voľný, len sa chcel trochu vyspať, kým prikročí   k činu.
    </tei:p>
    <tei:p>
     K činu? – žasol Gajdošík.
    </tei:p>
    <tei:p>
     – Pravdaže k činu, – usmieval sa veselo Jánošík a potom dodal už   vážnejšie. – A či si myslíš, že mám chuť ostať dlhšie v tejto   smradľavej diere, na veľké potešenie pánov? Viem, akú radosť by im   robilo pohnať ma pred súd a odovzdať do rúk kata, ja by som im tú   radosť nebol spravil, svoju hru som ešte nedohral.
    </tei:p>
    <tei:p>
     Potom pristúpil k obloku, pevnými rukami uchopil železné mreže a   silne nimi zatriasol, až sa žalárna cela otriasla.
    </tei:p>
    <tei:p>
     – Takáto hračka má byť prekážkou mojej slobody? – zasmial sa   posmešne.
    </tei:p>
    <tei:p>
     Odo dvier sa ozval veselý smiech. Bol to žalárnik.
    </tei:p>
    <tei:p>
     – A vidíte, pán Jánošík, – povedal uľahčene, – to je veľmi dobrý   nápad s tými mrežami. Vy ujdete oblokom, na mňa nepadne podozrenie a   dukátiky mi ostanú…
    </tei:p>
    <tei:p>
     Ďurko Jánošík zbystril sluch.
    </tei:p>
    <tei:p>
     Čo to vraví o dukátoch? – spýtal sa ostro. – Podplatili ste ho?   Nuž, škoda peňazí, Gajdošík, ako vidíš, bolo by to išlo i bez   nich…
    </tei:p>
    <tei:p>
     Ale veď nie oni, – smial sa žalárnik. – To tá krásna pani.
    </tei:p>
    <tei:p>
     Aká krásna pani? – vyzvedal s podozrením Jánošík.
    </tei:p>
    <tei:p>
     Gajdošík rozpačito zakašlal.
    </tei:p>
    <tei:p>
     – Teda, aby si vedel, Ďurko, – riekol napokon, – to pani   Zuzanka.
    </tei:p>
    <tei:p>
     Ty si ju o to požiadal! – zvolal podráždene Jánošík. – Mal si   toľko smelosti odvolávať sa na jej dobré srdce a obťažovať ju…
    </tei:p>
    <tei:p>
     Ach, nie, Ďurko, – upokojoval ho Gajdošík, – prišla sama a sama aj   upiekla vec so žalárnikom. My sme chceli násilím, a ona zdravým   ženským rozumom, čo sa jej i podarilo, ako vidíš…
    </tei:p>
    <tei:p>
     – A ty si kto? – oslovil o chvíľu prísne Muchu.
    </tei:p>
    <tei:p>
     – Ja? – ozval sa tupo oslovený. – Ja som Mucha. Ten, ktorý ťa   vydal súdu.
    </tei:p>
    <tei:p>
     Ďurko Jánošík ani okom nemihol, taký bol pokojný a chladný.
    </tei:p>
    <tei:p>
     – A teraz si ma prišiel vyslobodiť?
    </tei:p>
    <tei:p>
     Áno, – riekol prosto Mucha, – oľutoval som svoj čin, a tu som, aby   som prijal z tvojich rúk spravodlivé potrestanie.
    </tei:p>
    <tei:p>
     – Odpúšťam ti, – povedal Jánošík a podal Muchovi ruku.
    </tei:p>
    <tei:p>
     Ježišmária! – zabedákal zrazu žalárnik. – Už je najvyšší čas   zmiznúť odtiaľto, každú chvíľu môže niekto prísť, a potom zbohom   dukátiky!
    </tei:p>
    <tei:p>
     – Už aj! – ponáhľal sa Jánošík, uchopil mreže a bez toho, že by sa   bol namáhal, ich vykrivil, akoby to boli obyčajné drôty. Nakoniec ich   zo steny vytiahol spolu s tehlami, ktoré sa nechceli poddať.
    </tei:p>
    <tei:p>
     – Tak! – oddýchol si spokojne, – a teraz môžeme ísť.
    </tei:p>
    <tei:p>
     – Len čím ďalej z týchto krajov! – hovoril si Surovec, keď sa   dozvedel o úteku Ďurka Jánošíka zo žalára a mal veru príčinu   strachovať sa. Dobre poznal svojich druhov a vedel, že by ho stihla   pomsta, ak by sa dozvedeli o jeho zrade. A oni sa o nej určite   dozvedeli, nenadarmo videl Muchu v Gajdošíkovej spoločnosti ešte toho   rána na úsvite, keď blúdil so zlým svedomím za mestom a nenachádzal   pokoja.
    </tei:p>
    <tei:p>
     Áno, len preč a čím rýchlejšie, to bolo teraz Surovcovo heslo. V   strachu ani veľmi neuvažoval a za útočisko si vybral práve Dobrú Vodu   v trnavskom kraji, kde mal svoju milú Maru Petrášovú, čo slúžila u   dobrovodského krčmára. Celkom zabudol, že nejedni z Jánošíkových   druhov vedia o tejto známosti a že teda prvá ich cesta povedie rovno   ta.
    </tei:p>
    <tei:p>
     Ako si zaumienil, tak aj spravil: o týždeň bol už v Dobrej Vode a   usalašil sa v Marinej chalupe povyše dediny. Zdalo sa mu, že Mara sa   veľmi nepotešila jeho návšteve-, prestal sa jej akosi páčiť, nie azda   pre zbojníčenie, ale že bol taký čudný, ani sa jej nevedel podívať   rovno do očí, a potom jednostaj bol akýsi prestrašený, podchvíľou sa   obzeral, ľuďom sa vyhýbal a vôbec…
    </tei:p>
    <tei:p>
     – Čoho sa vlastne bojíš? – dorážala doňho Mara. – Ak si niečo   vyviedol ako zbojník, v Dobrej Vode, ďaleko od úradov, sa nemusíš   ničoho obávať.
    </tei:p>
    <tei:p>
     Nepriznal sa jej, ktovie ako by to prijala, Jánošíka a jeho druhov   mala vo veľkej úcte, však sama bola skoro pyšná, že jej Surovec k nim   patril, a vlastne ju i mrzelo, že ich opustil, mohol ešte vydržať.   Keď však vyhlásil, že sa chce živiť počestnou prácou, zaopatrila mu u   krčmára, kde sama slúžila, miesto paholka.
    </tei:p>
    <tei:p>
     Asi o tri týždne po Surovcovom príchode do Dobrej Vody objavili sa   tu dvaja cudzí chlapi. Jeden z nich, štíhly mládenček príjemného   zovňajšku, druhý zas mocný, veľký, fúzatý. Najskôr zašli do krčmy na   pohárik vína. Sadli si k obloku, odkiaľ bol výhľad do dvora.
    </tei:p>
    <tei:p>
     – Myslíš, že je tu? – spýtal sa ticho ten vysoký fúzatý, keď   krčmár Silberstein na chvíľu odbehol do kuchyne, aby dal hosťom   pripraviť praženicu.
    </tei:p>
    <tei:p>
     – Určite, – odvetil Gajdošík (tým štíhlym mládencom bol,   samozrejme, Gajdošík a jeho fúzatým sprievodcom Ilčík), – Mucha dobre   vedel, kde ho nájdeme, veď kedysi spolu zbojníčili.
    </tei:p>
    <tei:p>
     – Ale že to tak uhádol, – čudoval sa Ilčík, –– veď sa mohol ukryť   aj v inom kraji, kde by sme ho nikdy neboli našli.
    </tei:p>
    <tei:p>
     – To máš tak, – poučoval ho Gajdošík, – každý pes, keď je s ním   zle, domov tiahne.
    </tei:p>
    <tei:p>
     – Lenže čo na to povie náš kapitán, keď sa dozvie, že sme proti   jeho vôli šli za Surovcom.
    </tei:p>
    <tei:p>
     Gajdošík celý zružovel od hnevu.
    </tei:p>
    <tei:p>
     – Radšej mi o tom ani nehovor. Náš Jánošík by večne odpúšťal aj   svojim najväčším nepriateľom, až je to hanba. Ale to takto nejde, raz   by sa to mohlo zle vyplatiť. Zradu na našom kapitánovi musíme   potrestať i proti jeho vlastnej vôli!
    </tei:p>
    <tei:p>
     S tým musel Ilčík súhlasiť. Potom stíchli, lebo krčmár sa vrátil a   o chvíľku im priniesla mladá, urastená žena objednanú praženicu.
    </tei:p>
    <tei:p>
     – Podľa Muchovho rozprávania to bude asi Surovcova milá, – mienil   Gajdošík, keď ostali sami. – Pekná žena, škoda jej pre Surovca.
    </tei:p>
    <tei:p>
     Mara si tiež dobre všimla cudzích chlapov a nevdojak jej preletelo   mysľou, že by to mohli byť hôrni chlapci, veď sú ich plné hory. A   ktovie, či dakedy nezbojníčili spolu s jej Surovcom…
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Kamaráti v tichosti zjedli praženicu, zaliali ju vínkom a potom sa   mlčky dívali von oblokom.
    </tei:p>
    <tei:p>
     Zrazu obaja ožili.
    </tei:p>
    <tei:p>
     – Pozri, – zasyčal nenávistne Gajdošík, – tam je. Teraz už musíš   Muchovi veriť.
    </tei:p>
    <tei:p>
     Áno, práve v tej chvíli sa na dvore zjavil Surovec s kopou sena v   náručí.
    </tei:p>
    <tei:p>
     – No dobre, – hučal Ilčík, – ale ako ho niekde vylákať tak, aby   sme nevzbudili v ňom podozrenie.
    </tei:p>
    <tei:p>
     – Nechaj to len na mňa, – hodil rukou Gajdošík.
    </tei:p>
    <tei:p>
     A hneď aj prišiel na rozumnú myšlienku.
    </tei:p>
    <tei:p>
     Počkal, dokiaľ krčmár nevyjde von, potom zavolal tlmeným hlasom na   mladú ženu a niečo s ňou vo dverách kuchyne vyjednával. Tá sa najprv   ustrašene vzpierala, ale po dlhšom dohováraní súhlasne prikývla a   placho zmizla v kuchyni.
    </tei:p>
    <tei:p>
     – Najprv nechcela, ale potom povolila, –^ zvestoval Gajdošík, keď   sa vrátil k stolu. – Ujednal som si s ňou schôdzku pri záhrade za jej   chalupou. Najprv, pravda, nechcela o schôdzke ani počuť, ale keď som   jej povedal, že ide o veľmi vážnu vec týkajúcu sa jej milého,   privolila.
    </tei:p>
    <tei:p>
     Bolo už neskoro večer, keď sa pri plote Marinej záhrady zjavili   dve mužské postavy. A trvalo hodnú chvíľu, než k nim prikročila do   záhrady tretia postava, ženská.
    </tei:p>
    <tei:p>
     – Čo mi chcete? – pýtala sa ticho a ustráchané Mara Petrášová.
    </tei:p>
    <tei:p>
     – Len to sme ti prišli povedať, – odvetil pokojne Gajdošík, – že   tvoj milý je najväčší darebák na svete.
    </tei:p>
    <tei:p>
     Dievča celé splanulo spravodlivým hnevom.
    </tei:p>
    <tei:p>
     – Ako sa opovažuješ? – zasipela. – Hej, keby som ho sem priviedla,   naučil by ťa móresu.
    </tei:p>
    <tei:p>
     – Bojím sa, že by neprišiel, keby vedel, kto ho tu čaká, – nedal   sa vyrušiť zo svojho pokoja Gajdošík. A potom jej úsečnými slovami   vyrozprával všetko, čo jej milý vykonal. Keď skončil, nastalo hlboké   ticho, prerušované ťažkým dychom mladej ženy.
    </tei:p>
    <tei:p>
     – To nie je pravda! – zabedákala po chvíľke. – Surovec by nebol   schopný takej mrzkej zrady. Poznám ho. Je síce divoch, ale verný,   ničoho podobného by sa nikdy nedopustil!
    </tei:p>
    <tei:p>
     – Neveríš, – zahundral súcitne Gajdošík, – a to ťa len ctí. Si   statočná, poriadna dievka. Ale my ťa chceme presvedčiť. Zavolaj sem   svojho milého pod zámienkou, že sa mu núka dobrý zárobok, potom odíď   od nás tak ďaleko, aby si myslel, že si odišla, ale aby si predsa len   počula, čo hovoríme, a potom posúď sama.
    </tei:p>
    <tei:p>
     – Dobre, – súhlasilo dievča po krátkom premýšľaní. – Ak je pravda,   čo hovoríš, môžete si s ním robiť, čo chcete, so zradcom nechcem mať   nič spoločné.
    </tei:p>
    <tei:p>
     Číhajúci priatelia nemuseli dlho čakať, o krátku chvíľu zazreli   Surovca, ako nedôverčivo kráča k plotu, sledovaný svojou milou. Tá   však potom zaostala a skryla sa v tieni stromov.
    </tei:p>
    <tei:p>
     – Tu som, – povedal Surovec, keď sa priblížil k plotu záhrady, –   nech predstúpi, kto ma hľadá.
    </tei:p>
    <tei:p>
     No len čo zastal pri plote, oblapili ho odrazu okolo krku dve   mocné ramená s takou silou, až mu dych vyrazilo. A súčasne sa mu   ozval vedľa ucha známy, teraz však zlovestný hlas:
    </tei:p>
    <tei:p>
     – Poznávaš ma, Surovec?
    </tei:p>
    <tei:p>
     – Kto si? – vydýchol zdesene, márne sa usilujúc vyslobodiť z   tuhého oblapenia.
    </tei:p>
    <tei:p>
     – Nepoznávaš ma po hlase?
    </tei:p>
    <tei:p>
     Áno, poznával, a zalomcovala ním hrôza. Ach, teda predsa len   neujde svojmu osudu!
    </tei:p>
    <tei:p>
     – Gajdošík? – zjajkol zbabelo.
    </tei:p>
    <tei:p>
     – Áno, Gajdošík, a ten, čo ťa drží okolo hrdla, to je Ilčík, tiež   tvoj bývalý druh. Vieš, prečo sme tu?
    </tei:p>
    <tei:p>
     Milosť! – kričal Surovec, ktorý cítil blížiť sa svoju poslednú   hodinu. – Už by som to nikdy viac nespravil!
    </tei:p>
    <tei:p>
     – Neskoro, Surovec! – usmial sa zlostne Gajdošík a potom s Hákovou   pomocou pevne poviazal Surovcove ruky.
    </tei:p>
    <tei:p>
     Teraz niekto v tôni bolestne zavzlykal a bolo počuť vzďaľujúci sa   šuchot sukní.
    </tei:p>
    <tei:p>
     Začalo sa nočné putovanie dobrovodskými horami hore stráňou smerom   k Bielej hore, ale až ta nešli. Tam by mohli natrafiť na Ďurka   Jánošíka, a ten vo svojej neslýchanej veľkodušnosti ešte by mohol   lotra nielen omilostiť, ale mu aj odpustiť a prípadne ho vziať naspäť   do kruhu hôrnych chlapcov.
    </tei:p>
    <tei:p>
     Nad svitaním vyhľadal Gajdošík na hrebeni kopca peknú čistinu s   osamotenou silnou borovicou a pod ňou sa zastavil s poviazaným   Surovcom.
    </tei:p>
    <tei:p>
     – Pomodli sa, – velil úsečne, – veľa času ti už neostáva.
    </tei:p>
    <tei:p>
     – Milosť, milosť, – reval úzkostlivo Surovec, pološialený od   strachu, – nevešajte ma.
    </tei:p>
    <tei:p>
     – Milosť u boha, ale nie u nás! – zahučal Gajdošík a na jeho   peknej tvári sa zjavil neľútostný úsmev. Potom zakýval Ilčíkovi, ten   vyliezol na borovicu, koniec povrazu pripevnil na silnú haluz a   slučku hodil Gajdošíkovi…
    </tei:p>
    <tei:p>
     O chvíľu sa v rannom vánku kolísalo telo popraveného Surovca,   ktorý ako nečestne žil, tak aj nečestne skončil…
    </tei:p>
   </tei:div>
   <tei:div type="chapter">
    <tei:head>
     IX. KAPITOLA
    </tei:head>
    <tei:head>
     Zbojnícka česť
    </tei:head>
    <tei:p>
     Neminul ani mesiac od tejto udalosti, keď Gajdošík vzal Ďurka   Jánošíka nabok a čosi mu zašepkal. Kapitánove oči zaiskrili.   Jánošíkovci boli vtedy niekde v okolí Zvolena, táborili pod Pustým   hradom pri brehu Hrona.
    </tei:p>
    <tei:p>
     Jánošík vzápätí zvolal svojich podveliteľov Hrajnohu a Uhorčíka na   poradu.
    </tei:p>
    <tei:p>
     – Povedz im to, Gajdošík, – požiadal, keď už boli všetci štyria   pokope.
    </tei:p>
    <tei:p>
     Gajdošík rozpovedal, že v sobotu ráno pôjde hradskou od Kremnice   silná eskorta so zásielkou kremnických dukátov do Budína, kde ju majú   odovzdať cisárskemu miestodržiteľovi. Teda už nie Rákóczimu, ale po   viacerých rokoch opäť viedenskému panovníkovi, ktorý už na tú   zásielku čakal ako na spasenie, lebo štátna pokladnica zívala   prázdnotou.
    </tei:p>
    <tei:p>
     – Toto som sa dozvedel, – hovoril Gajdošík, – keď som sa posledné   dni z poverenia nášho kapitána potĺkal po Kremnici.
    </tei:p>
    <tei:p>
     – A koľko tých dukátov asi bude vo voze? – vyzvedal Hrajnoha. –   Tak približne…
    </tei:p>
    <tei:p>
     – Koľko? – usmial sa Ďurko Jánošík. – No dobrých desaťtisíc   iste.
    </tei:p>
    <tei:p>
     – Desaťtisíc dukátov, – zašepkal zbožne Hrajnoha, – toľko si ani   neviem predstaviť!
    </tei:p>
    <tei:p>
     Ešte toho istého večera bola nová porada pri ohníčku a na druhý   deň ráno vystrojil sa Gajdošík na cestu do Zvolena s veľkým batohom   na chrbte ako podomový obchodník.
    </tei:p>
    <tei:p>
     – Kamže, kam? – čudoval sa Ilčík, keď ho videl takto   vystrojeného.
    </tei:p>
    <tei:p>
     – Do Zvolena.
    </tei:p>
    <tei:p>
     – A čože tam?
    </tei:p>
    <tei:p>
     – Veď sa dozvieš.
    </tei:p>
    <tei:p>
     Bol už neskorý večer, keď sa Gajdošík vrátil do zbojníckeho   tábora, a teraz mal batoh do prasknutia naplnený rozličnými vecami,   že ho sotva uniesol na chrbte.
    </tei:p>
    <tei:p>
     – Máš všetko? – spýtal sa ho Jánošík.
    </tei:p>
    <tei:p>
     – Mám. V batohu nájdeš dvanásť husárskych rovnošiat.
    </tei:p>
    <tei:p>
     – A čo je s listinou?
    </tei:p>
    <tei:p>
     – I tá by bola v poriadku, pravda, stála ma dva mešce a prísahu na   kríž, že nikomu neprezradím, kto ju vyhotovil.
    </tei:p>
    <tei:p>
     Vytiahol zo záňadria pergamenovú listinu s veľkou pečaťou a Ďurko   Jánošík v žiare vatry čítal:
    </tei:p>
    <tei:p>
     <tei:emph>
      Doručiteľom nášho rozkazu je plukovník cisárskeho vojska pán   Juraj Medvecký, ktorý má plnú našu dôveru. I nakazujem každému,   ktorému pán plukovník Juraj Medvecký náš rozkaz ukáže, aby mu   bezodkladne vyhovel vo všetkom, a to pod stratou hlavy, lebo taká je   naša vola. Dané v Budíne dňa 12. júna 1712. Cisársky miestodržiteľ   barón Fornheim.
     </tei:emph>
    </tei:p>
    <tei:p>
     – Celkom dobre to spravil pisár Mathesius, – uznával Ďurko   Jánošík, – výborná úradná latinčina a ešte lepší falzifikát   miestodržiteľskej pečate.
    </tei:p>
    <tei:p>
     O dva dni nato bolo v neresnickej krčme veľmi živo. Zapríčinili to   dvanásti mocní husári s ťažkými palošmi po ľavom a so zavesenými   pištoľami po pravom boku. Veľké ostrohy im pri každom pohybe veselo   zvonili, paloše štrkotali a pritom, pravda, i poháre cvendžali, bolo   tu veľmi rušno. A boli to chlapi, s ktorými by nebolo radno si   začínať. Ich veliteľovi, obrovitému husárskemu plukovníkovi, sa hlava   takmer povaly dotýkala, a keď silnejšie prehovoril, steny krčmy sa   zachvievali.
    </tei:p>
    <tei:p>
     Sedel za stolom sám a mlčky pozoroval hurhaj okolo seba. Len keď   ho už bolo priveľa, zvraštil husté čierne obočie, a to úplne stačilo,   aby v krčme znovu nastal poriadok.
    </tei:p>
    <tei:p>
     – Nuž, s tým by som sa nechcel pustiť za pasy, – priznal sa   Michalkovčan, sám ťažký chlap, a jeho kamarát uznanlivo prikývol.
    </tei:p>
    <tei:p>
     – Myslím, – povedal, – že sám Jánošík by mal čo robiť, keby ho   chcel zdolať.
    </tei:p>
    <tei:p>
     – A čo sú to vlastne zač?
    </tei:p>
    <tei:p>
     – No husári, ako vidíš. Cisárski husári.
    </tei:p>
    <tei:p>
     – To vidím, veď nie som slepý. Ale čo tu hľadajú, práve v   neresnickej krčme, keď majú neďaleko Zvolen, kde by sa mohli ešte   lepšie zabaviť.
    </tei:p>
    <tei:p>
     – Hm, – hundral Michalkovčan, – to neviem, a veru rád by som to   vedel.
    </tei:p>
    <tei:p>
     Ráno potom husári odišli na čele so svojím plukovníkom na ďalšiu   cestu smerom k Dobrej Nive a zmizli za najbližším záhybom   hradskej.
    </tei:p>
    <tei:p>
     Za neresnickou krčmou pripojil sa k Ďurkovi Jánošíkovi, alias   plukovníkovi Medveckému, Hrajnoha, ktorý sedel po prvý raz v živote v   sedle a nedobre sa v ňom cítil.
    </tei:p>
    <tei:p>
     – Prekristapána, Ďurko, – nariekal, – dlho budeme ešte   blázniť?
    </tei:p>
    <tei:p>
     – Len trpezlivosť, Hrajnoha, – usmial sa Jánošík, – čoskoro bude   po tvojich útrapách.
    </tei:p>
    <tei:p>
     O chvíľu sa krajina rozšírila a hneď vľavo, na miernom kopci, bolo   vidieť rumy neveľkého zámku, ktorý kedysi slúžil spravodlivému   kráľovi Matejovi za letnú poľovnícku rezidenciu.
    </tei:p>
    <tei:p>
     – Tu zosadneme, – prikázal Ďurko Jánošík na nesmiernu Hrajnohovu   radosť. – Trochu si odpočinieme a medzitým pôjde Gajdošík na výzvedy,   či sa už blížia naši kremnickí priatelia.
    </tei:p>
    <tei:p>
     Po krátkom odpočinku, na veľkú nevôľu Hrajnohovu, museli znova   nasadnúť do sedla, no sotva sa tak stalo, už sa prihnal na spenenom   koni Gajdošík a udychčané hlásil:
    </tei:p>
    <tei:p>
     – Už sa blížia!
    </tei:p>
    <tei:p>
     – Tak si tu na nich počkáme! – riekol pokojne Jánošík a zoskočil z   koňa. Jeho príklad nasledovali aj ostatní „husári“. To bolo práve za   cestou, ktorá odbočovala od hradskej smerom na Ostrú Lúku.
    </tei:p>
    <tei:p>
     Netrvalo dlho, na hradskej sa objavila silná vojenská eskorta so   zlatým pokladom na voze. Veliteľ eskorty major Heller nebol vôbec   znepokojený, keď zazrel pred sebou eskadrónu cisárskych husárov akoby   na krátkom oddychu, ba potešil sa ich prítomnosti v takýchto   odľahlých neistých končinách. Preto s povinnou úctou, ale i veľmi   srdečne pozdravil ich mohutného veliteľa, v ktorom už z diaľky   spoznal plukovníka.
    </tei:p>
    <tei:p>
     Na jeho údiv plukovník zachoval úradnú tvár a po chladnom   opätovaní pozdravu pri ňom zastal.
    </tei:p>
    <tei:p>
     – Ste major Heller, veliteľ eskorty z Kremnice?
    </tei:p>
    <tei:p>
     – Áno, pán plukovník, – odpovedal major tiež úradne, – tak sa   volám. Čím vám môžem poslúžiť?
    </tei:p>
    <tei:p>
     – Poslúžiť mi nemôžete ničím, – – usmial sa rozmarné plukovník, –   práve naopak, pripravujete mi veľkú nepríjemnosť.
    </tei:p>
    <tei:p>
     – Nepríjemnosť? – čudoval sa major. – – Čím, pán plukovník, ak sa   smiem spýtať?
    </tei:p>
    <tei:p>
     – Tým, pán major, že mi máte odovzdať zásielku zlata, aby som ju   sám dopravil do Budína. Uznáte, že pri dnešných bezpečnostných   pomeroch to nie je pre mňa príjemná vec.
    </tei:p>
    <tei:p>
     Major mal po tomto prekvapujúcom vyhlásení iste príčinu žasnúť a   nemožno sa čudovať, že sa ho zmocnilo podozrenie.
    </tei:p>
    <tei:p>
     – Dovoľte, pán plukovník, – odpovedal chladno, škúliac po eskorte,   ktorá ostala stáť v úctivej vzdialenosti za ním. – O takom rozkaze   neviem, práve naopak, mám výslovný rozkaz odovzdať zásielku do rúk   jeho milosti pána miestodržiteľa baróna Fornheima.
    </tei:p>
    <tei:p>
     – A ja mám zase rozkaz prevziať zásielku od vás, pán major.
    </tei:p>
    <tei:p>
     – To by ste museli dokázať, pán plukovník.
    </tei:p>
    <tei:p>
     – Dokážem, pán major.
    </tei:p>
    <tei:p>
     Tu vytiahol plukovník zo záňadria veľký pergamen, vystrojený   pečaťou budínskeho miestodržiteľa, a odovzdal ho žasnúcemu   majorovi.
    </tei:p>
    <tei:p>
     – To je čudné, – mrmlal tento. – Ale ako je to možné, veď v   Kremnici som dostal výslovný rozkaz osobne viesť eskortu i so zlatom   do Budína…
    </tei:p>
    <tei:p>
     Je to možné, pán major, – odvetil plukovník, – medzičasom však   jeho osvietenosť pán miestodržiteľ zmenil inštrukcie a vyslal ma   ukončiť vaše poverenie.
    </tei:p>
    <tei:p>
     Podozrenie mohol mať Heller, aké len chcel, ale pergamen s   miestodržiteľskou pečiatkou urobil svoje, i keď to bola veľmi čudná,   nezvyčajná vec. Najprv sa nerozhodne díval pred seba, nevediac, čo si   má o celej záležitosti myslieť, a potom nahnevane mykol plecami:
    </tei:p>
    <tei:p>
     – Dobre, pán plukovník, uznávam, že máte pravdu, rozkaz jeho   milosti pána miestodržiteľa ma o tom presvedčil, ale pokladám si za   povinnosť ostať i naďalej v blízkosti pokladu až do jeho doručenia do   rúk jeho milosti pána miestodržiteľa.
    </tei:p>
    <tei:p>
     – Celkom správne, – mienil po krátkom, usilovnom premýšľaní   plukovník, – proti tomu nemám, prirodzene, nič. Teraz už len pošlite   svojich ľudí naspäť do Kremnice, moji na ochranu pokladu úplne   postačia.
    </tei:p>
    <tei:p>
     – Ale prečo? – žasol major. – Čím väčší sprievod, tým väčšia   bezpečnosť.
    </tei:p>
    <tei:p>
     – To je vaša mienka, pán major, – vyhlásil Jánošík. – Ja si však   myslím: čím väčší sprievod, tým väčšie riziko. Veď viete, aké sú dnes   pomery na hradských. Krajina plná rozpustených koristiacich kurucov,   a keď sa zjavíme s takým veľkým sprievodom, hneď vzbudíme podozrenie.   Poznám tie veci veľmi dobre, a preto navrhujem nenápadný sprievod.   Ostatne, pán major, také sú i moje inštrukcie a vašou povinnosťou je   poslúchnuť!
    </tei:p>
    <tei:p>
     Tak sa potom stalo, že o chvíľu nato ozbrojenci majora Hellera   urobili miesto ozbrojencom plukovníka Medveckého a radostne zmizli   smerom na Zvolen, naspäť do svojej kremnickej pátrie;. Len to bolo   čudné majorovi Hellerovi, že plukovníkova kavalkáda pred Podzámčokom   zabočila i s vozom doprava.
    </tei:p>
    <tei:p>
     – Kamže, pán plukovník? – zakričal, – veď cesta do Budína vedie   cez Krupinu, a nie cez Ostrú Lúku.
    </tei:p>
    <tei:p>
     – Všetky cesty vedú do Budína, pán major, – odvetil chladne   plukovník Medvecký a v tej chvíli spoznal major Heller skutočnú   pravdu.
    </tei:p>
    <tei:p>
     Podvod! Lúpež! – reval major Heller. – Oklamali ste ma! Vy nie ste   plukovník.
    </tei:p>
    <tei:p>
     – Som Jánošík, – odvetil pokojne domnelý plukovník.
    </tei:p>
    <tei:p>
     To stačilo, aby major klesol na duchu a bezvládne nasledoval   väzniteľov. Jánošík bolo meno, ktoré muselo zapôsobiť na každého, či   bol jeho priateľom alebo nepriateľom…
    </tei:p>
    <tei:p>
     – Odpraviť ma chcete? – spýtal sa po chvíli. – A veru by som iné   ani nezaslúžil, keď som sa vám dal tak hlúpo oklamať.
    </tei:p>
    <tei:p>
     – Prečo by sme vás zabíjali, pán major, – usmial sa Ďurko Jánošík.   – Nie ste naším nepriateľom, konali ste len svoju povinnosť. O chvíľu   vás bez úrazu prepustíme, lebo nikto nesmie povedať, že kruto   zaobchádzam so svojimi protivníkmi.
    </tei:p>
    <tei:p>
     Po celej krajine nastal ohromný rozruch, keď sa rozletela zvesť o   najnovšom neuveriteľnom kúsku zbojníckeho kapitána Ďurka   Jánošíka.
    </tei:p>
    <tei:p>
     Nuž rozruch ako rozruch. Chudoba jasala, a panstvo nadávalo. Nie   že by šľachta ľutovala panovníkovu stratu, bola jej celkom   ľahostajná, ale to nepríjemné pomyslenie, že by páni zbojníci mohli   začať svoju činnosť vo veľkom i proti nej! Tu prestáva všetko, tu sa   treba brániť, tu musia začať pohon na hôrnych chlapcov.
    </tei:p>
    <tei:p>
     Prvá väčšia porada o tom bola v mošovskom kaštieli baróna Révaya.   Išlo o to, aby v spojení s úradmi vypátrali hniezdo Jánošíkovej   bandy, prekvapili ho a potom vykonali dielo panskej spravodlivosti.   Pravda, veľkou chybou barónovej strany bolo, že všetky tieto porady   sa konali práve vo veľkom salóne, ktorý susedil s izbami pani   Zuzanky, a ona tak proti vlastnej vôli vypočula rozhovory, ktoré   barón viedol so zástupcami úradov i stoličnej šľachty. Najväčšmi sa   prestrašila, keď sa k barónovi Révayovi dostavil akýsi oravský zeman   a oznámil, že jánošíkovci sú v tejto chvíli v hlbokých horách Šípa,   alebo niekde medzi neďalekou Párnicou a Žaškovom, videli ich viacerí   ľudia z okolia, ale nechcú o tom hovoriť.
    </tei:p>
    <tei:p>
     – Ďas vie, čo vidia poddaní v tom chlapovi, – čertil sa barón,   správajú sa k nemu ako k svätému, div že ho do modlitieb nevplietajú,   a je to len obyčajný zbojník.
    </tei:p>
    <tei:p>
     – Nuž, vaša milosť, – ozval sa oravský zeman, – vrana vrane oči   nevykole, nevyzradili by ho, ani keby ich kat na ražeň bral.
    </tei:p>
    <tei:p>
     Potom ešte chvíľu trkotali o vykonaní plánu. Stoličné úrady vyšlú   väčší počet pandúrov, ba možno i silný oddiel vojska sa podarí získať   od cisárskeho generála Rampcha, a keď sa k prenasledovaniu pripoja i   dobre vyzbrojení drábi okolitého zemianstva, len zázrak by mohol   zachrániť Jánošíka a jeho hôrnych chlapcov. No zázraky sa dnes   nedejú.
    </tei:p>
    <tei:p>
     Len čo oravský zeman opustil kaštieľ, zadným vchodom sa vytratila   do záhrady vysoká ženská postava, zahalená do priesvitného hodvábneho   šálu. Keď chcela pani Zuzanka nepozorovane navštíviť Haničku, išla   záhradou a záhumním, ktoré bolo podvečer už úplne opustené. Od   záhumnia sa vkradla záhradou do neveľkého dvorca a zaklopala na dvere   skromného príbytku, v ktorom bývali Haničkini rodičia.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Dobrý večer, strýko, stryná, – pozdravila vľúdne starého   kušniera a jeho ženu, ktorí sa práve chystali k skromnej haluškovej   večeri.
    </tei:p>
    <tei:p>
     – Pánbohdaj aj im, vaša milosť, – odpovedali úctivo starí ľudia, a   akoby už vedeli, po čo prišla pani barónka, hneď aj dodali: – Hanička   je v prednej izbe i s Jankom, len nech ráči vaša milosť dnu.
    </tei:p>
    <tei:p>
     – Dobre, že je tu aj Janko, – povedala vážne pani Zuzanka, keď sa   najprv zvítala s Haničkou. – Myslím, že mám preňho robotu, pravda, ak   sa na ňu podujme.
    </tei:p>
    <tei:p>
     – Pre vašu milosť hoc i do ohňa, – zadeklamoval Janko Líška,   ukloniac sa hlboko pred barónkou.
    </tei:p>
    <tei:p>
     Pani Zuzanka potom rozpovedala obom všetko, čo sa dialo v salóne   kaštieľa a na čom sa uzniesli zástupcovia úradov a šľachty. Napokon   povedala:
    </tei:p>
    <tei:p>
     – Nie že by som súhlasila s tým, čo robí Juro Jánošík, ale či sa   môžem nečinne prizerať, ako chystajú záhubu dobrému, statočnému   človeku?
    </tei:p>
    <tei:p>
     Hlboké ticho po chvíli prerušil Janko Líška.
    </tei:p>
    <tei:p>
     – Vaša milosť nemusí ďalej vysvetľovať, – povedal úctivým, dojatým   hlasom. – Len to chcem ešte vedieť, vaša milosť, kedy má byť plán   vykonaný.
    </tei:p>
    <tei:p>
     – Presne o týždeň, – vzdychala pani Zuzanka.
    </tei:p>
    <tei:p>
     Na druhý deň podvečer sa zastavil pred chalupou siroty Aničky   uprostred Terchovej ľahký cestovný vozík, z ktorého vystúpil mladý   tučný pánko v čiernom, striebornými šnúrami zdobenom dolománe a   vošiel do chalupy, kde sa zdržal dobrú hodinu, a potom sa vrátil,   odkiaľ prišiel.
    </tei:p>
    <tei:p>
     Ešte ani nesvitalo, keď vyšla z tej istej chalupy mladá, strojná   dievčina a vykračovala si rezko, akoby mala pred sebou ďalekú cestu.   A tú aj mala, lebo z Terchovej do Párnice je dobrých dvadsať   kilometrov, teda štyri hodiny cesty, a že sa ide raz do kopca, raz   dolu kopcom, možno i päť-šesť hodín. Ale z Párnice do Žaškova, to je   už len polhodinka. Mohlo byť asi deväť hodín predpoludním, keď do   začmudenej žaškovskej krčmy vošla mladá, zaprášená žena.
    </tei:p>
    <tei:p>
     – A ty si odkiaľ? – pýtal sa zvedavo krčmár. – Z Trenčianskej?
    </tei:p>
    <tei:p>
     Dievča prikývlo a žiadalo trocha jedla.
    </tei:p>
    <tei:p>
     – A kamže? – spytoval sa ďalej krčmár Salamon. – Ešte ďaleko?
    </tei:p>
    <tei:p>
     – Už som skoro na mieste, – odpovedalo dievča a potom už bolo   hluché pre všetky ďalšie krčmárove otázky.
    </tei:p>
    <tei:p>
     O nejakú chvíľu vkročili do krčmy dvaja sukovití chlapi s   valaškami v rukách. Salamon sa úctivo pritočil k nim, či si rozkážu   niečo pod zub, azda i nejaký ten trúnok…
    </tei:p>
    <tei:p>
     – Dobre hovoríš, – prikývol jeden z príchodiacich s veľkými   navoskovanými fúzmi. – Sem s obojím, ale aby to stálo za to! Za zlú   obsluhu neplatíme.
    </tei:p>
    <tei:p>
     – Budete spokojní, – usmieval sa pokorne krčmár. Jeho milosť pána   Čillaga z Istebného by som neobslúžil lepšie ako vás.
    </tei:p>
    <tei:p>
     – No len no, – zamrmlal fuzáň. – Reči sme už počuli, teraz chceme   vidieť skutky.
    </tei:p>
    <tei:p>
     Vtom mu padol pohľad na osamotenú ženu pri susednom stole. Vyvalil   oči, od prekvapenia zabudol zavrieť ústa.
    </tei:p>
    <tei:p>
     – Ej, bisťubohu, – vydralo sa mu z hrdla. – Pozri sa, Uhorčík,   koho tu máme…
    </tei:p>
    <tei:p>
     Nemusel ho upozorňovať, ten spozoroval Aničku hneď, ako vkročil do   krčmy, a potom už ani dobre nevedel, čo robí, taký bol popletený.
    </tei:p>
    <tei:p>
     – Nuž, ale, Anička, – skríkol Ilčík, lebo ktože iný mohol mať také   nádherné, pyšne vykrútené čierne fúzy, – čo tu hľadáš v Zaškove, keď   by si mala sedieť doma v Terchovej?
    </tei:p>
    <tei:p>
     Ďalej sa nedostal, lebo od Uhorčíka dostal taký buchnát, až ho   heglo.
    </tei:p>
    <tei:p>
     – Blázon, – pajedil sa tento, – či nevidíš, že nechce, aby sme ju   poznali? Iste má na to príčinu.
    </tei:p>
    <tei:p>
     Pravda, pri radostnom stretnutí Ilčíkovi ušlo, že Anička vše   priložila prst k ústam a nenápadne krútila hlavou, aby si ju   nevšímali.
    </tei:p>
    <tei:p>
     – Páni ráčili niečo rozkázať? – pribehol na Ilčíkov krik   Salamon.
    </tei:p>
    <tei:p>
     – Nič, nič, – odvetil náhlivo Uhorčík.
    </tei:p>
    <tei:p>
     – Ale tak sa mi marilo, že tutohľa s touto hovoríte? Azda nejaká   známa?
    </tei:p>
    <tei:p>
     – Kdeže známa. To len môj kamarát má hlúpy zvyk osloviť každú   babu, keď je len troška na svet súca.
    </tei:p>
    <tei:p>
     – Hehehe, – zasmial sa krčmár, ale keď odchádzal do kuchyne pomôcť   žene v príprave jedla, pozrel sa podozrievavo na tých dvoch. Akoby sa   mu čosi nepozdávalo… Zatiaľ však dievča, len čo sa najedlo, nechalo   peniaze na stole a bez slova i pozdravu vykĺzlo z krčmy.
    </tei:p>
    <tei:p>
     Pravda, Ilčík by bol najradšej ihneď bežal za ňou dozvedieť sa, po   čo prišla, keby ho Uhorčík pod stolom nebol kopol do nohy tak, že   Ilčík len ticho zjajkol a zúrivo naňho zagánil.
    </tei:p>
    <tei:p>
     – A čože ma kopeš, zbláznil si sa?
    </tei:p>
    <tei:p>
     Ty si sa zbláznil, somár, – odvrkol mu Uhorčík nahnevane. A potom   tichšie, aby krčmár nepočul: – Zdá sa, že ten chlap čosi tuší…
    </tei:p>
    <tei:p>
     Pre istotu Uhorčík objednal ešte pol litra červeného, a len keď ho   pomaly vysŕkali z pohárov a všetko zaplatili, pobrali sa pomaly z   krčmy. Do kroku pridali, až keď boli za dedinou, kam ich krčmárove   zvedavé pohľady nemohli sledovať.
    </tei:p>
    <tei:p>
     Anička už na nich čakala, skrytá v tieni mohutnej lipy.
    </tei:p>
    <tei:p>
     – Kde máte kapitána? – zavolala na nich namiesto pozdravu.
    </tei:p>
    <tei:p>
     – Stalo sa niečo? – spýtal sa Uhorčík ostražito, ale s rumencom na   lícach, čo sa mu vždy stávalo, keď hovoril s mladou   Terchovčankou.
    </tei:p>
    <tei:p>
     – Ešte nie, ale mohlo by, – povedalo dievča krátko a vážne. – Veď   preto som pribehla sem rovno z Terchovej. S výstrahou.
    </tei:p>
    <tei:p>
     – S výstrahou? – znepokojili sa obaja priatelia. – Vari sa len   nechystajú na nás?
    </tei:p>
    <tei:p>
     – Áno, a s veľkou silou. Vedia, kde ste, a chcú vás všetkých   zlapať a pred hrdelný súd postaviť. Zaveďte ma k Ďurkovi Jánošíkovi,   každá chvíľa je drahá.
    </tei:p>
    <tei:p>
     To bola veľmi vážna zvesť.
    </tei:p>
    <tei:p>
     Asi o hodinu nato bola v hlbokej hore pod Šípom súrna porada v   prítomnosti celého hôrneho bratstva.
    </tei:p>
    <tei:p>
     – Máme len dve možnosti, – vyhlásil nakoniec Jánošík, – a tie si   musíme dobre premyslieť. Alebo ujdeme do iných krajov, a na to máme   nadostač času, alebo sa s našimi prenasledovateľmi hneď na mieste   porátame, aby sme mali od nich na čas pokoj. To posledné je, pravda,   trocha nebezpečné, a ja vám to radšej vopred poviem. Ide tu o život,   to chápete všetci, a preto nechcem v takej vážnej veci sám   rozhodovať, veď nie som vaším neobmedzeným pánom, ale len verným   priateľom a svedomitým vodcom.
    </tei:p>
    <tei:p>
     Chlapi sa najprv medzi sebou radili, a keď bolo po porade,   Hrajnoha povstal a ťažkým, dunivým hlasom prehovoril:
    </tei:p>
    <tei:p>
     – Kapitán náš, my sme tej mienky, že lepšia čestná smrť ako útek.   Poveď nás proti nim, urobíme, čo môžeme, a potom alebo zahynieme,   alebo zvíťazíme.
    </tei:p>
    <tei:p>
     – To vás ctí, mládenci! – riekol Jánošík, – lenže nás musí viesť   nielen cit, ale aj rozum. Vyhnime sa ošemetnej pasci a pritom dajme   pánom takú lekciu, že na ňu tak ľahko nezabudnú. Spoľahnite sa na   mňa, budete spokojní.
    </tei:p>
    <tei:p>
     Ešte hodnú chvíľu trvala porada pri táborovom ohni, a keď sa   skončila, chlapi sa zvalili na mäkký mach a rad-radom pousínali.
    </tei:p>
    <tei:p>
     V pralesoch Šípa zavládlo hlboké nočné ticho…
    </tei:p>
    <tei:p>
     Párnica je teplý kotol Oravy, a keď je najväčšia časť Oravy   naozajstnou Sibírou, v Párnici ju tak veľmi necítia, ba v okolí   Párnice sú miesta, najmä na začiatku zázrivskej doliny, ktoré   nepoznajú snehu, keďže tam vyvierajú zo zeme teplé pramene.
    </tei:p>
    <tei:p>
     Tri dni po návšteve Uhorčíka a Ilčíka v žaškovskej krčme mohli byť   Párničania svedkami, ako dobrý tucet chlapov vo všetkej tichosti   prekĺzol dolným koncom dediny a zabočil do zázrivskej doliny, aby tam   niekde zmizol. Ale Párničania spali.
    </tei:p>
    <tei:p>
     A potom svitol deň, ktorý mal rozhodnúť o výsledku veľkého   podujatia urodzených pánov a príslušných stoličných úradov. Bolo to v   júli roku Pána 1712.
    </tei:p>
    <tei:p>
     Ktoréhosi júlového dňa tohože roku rozrojili sa po dvoch hradských   veľké húfy ozbrojených ľudí. Jeden húf smeroval od Kraľovian; to boli   vojaci, donedávna ešte labancami nazývaní, ktorých vyslal pán generál   Rampach z Martina. Druhý húf tiahol od Mikuláša, zahol pri   Stankovanoch medzi kopce doprava; to boli stoliční pandúri, keďže   liptovský vicišpán Okoličány mal iste dostatočnú príčinu, aby zotrel   hanbu, ktorú mu spôsobil akýsi pán Dubický na povestnom mikulášskom   zjazde. A konečne tretí húf, asi najpočetnejší, boli samí panskí   drábi, vyslaní proti Jánošíkovej družine svojimi zemianskymi pánmi,   aby raz už ukázali, že nie sú darmožráči. Títo pochodovali od Kubína,   zohnaní z celého Turca i celej Oravy pod vedením urodzeného pána   Čillaga z Istebného. Tieto tri silné húfy sa mali stretnúť niekde pod   Šípom.
    </tei:p>
    <tei:p>
     Pokiaľ ide o drábov, mohlo ich byť zo šesťdesiat, ak nie viac, veď   skoro každý turčiansky a oravský zemepán si pokladal za čestnú   povinnosť vyslať sem aspoň jedného chlapa.
    </tei:p>
    <tei:p>
     Urodzený pán Čillag pyšne tancoval na bielom tátošovi, cítil sa   ozajstným vojvodcom, už mal Veličnú za chrbtom, čochvíľa sa ukáže   istebnianska cesta, ešte hodinka-dve a hlava mu nebude stačiť pre   množstvo vavrínov…
    </tei:p>
    <tei:p>
     A za tou istebnianskou cestou sa to stalo.
    </tei:p>
    <tei:p>
     Utekal proti nemu akýsi vagabund. Celý zaprášený, udychčaný, v   špinavej košeli a v úzkych bielych nohaviciach, na tisíc krokov by   ste mohli poznať zbojníka.
    </tei:p>
    <tei:p>
     Jeho milosť zbledla, obrátila sa a hybaj naspäť k drábom, ktorých   v pyšnom, vzletnom cvale hodne ďaleko zanechal za sebou…
    </tei:p>
    <tei:p>
     – Zbojníci! – zareval zeman zdesene, len čo docválal k prvému radu   drábskeho oddielu. – Ježišmária, celý regiment zbojníkov na nás   tiahne!
    </tei:p>
    <tei:p>
     Nebyť niekoľkých starších, sveta skúsenejších chlapov medzi   drábmi, už by sa to bolo dalo všetko na útek. Vďaka týmto sa vzadu   vytvorila pevná ľudská bariéra, ktorá zastavila zbabelcov.
    </tei:p>
    <tei:p>
     – Ale, vaša milosť, – nadávali starí drábi, – o regimente   zbojníkov sme dosiaľ ešte nikdy nepočuli, čože je to za hlúposť!   Najviac ak ich môže byť tucet, dva tucty, a toľkých sa predsa   nezľakneme!
    </tei:p>
    <tei:p>
     Istebniansky zemepán sa upokojil až vtedy, keď na vlastné oči   videl, že okrem toho utekajúceho vagabunda o nepriateľovi nikde ani   chýru, a aj ten vagabund bol taký nepatrný, útly, mladučký a   vystrašený, že budil iba smiech.
    </tei:p>
    <tei:p>
     – Podľa urodzeného pána Čillaga je toto regiment, – posmievali sa   zadné rady drábov, – pred ním ste sa chceli dať na útek!
    </tei:p>
    <tei:p>
     – Ticho, – zrúkol zeman, dopálený štipľavými poznámkami. V tej   chvíli sa však utekajúci vagabund, o ktorom všetci predpokladali, že   patrí do zbojníckeho cechu, hodil pred ním na kolená, úpenlivo   spínajúc k nemu ruky:
    </tei:p>
    <tei:p>
     – Milosť, milosť! Vzdávam sa! Nechcem mať s tým nič spoločné. Len   ma vezmite na milosť a všetko poviem. Všetko prezradím!
    </tei:p>
    <tei:p>
     Zeman Čillag sa víťazoslávne obrátil k svojim drábom:
    </tei:p>
    <tei:p>
     – No vidíte, vy bojkovia, len sme sa ukázali, a už padajú na   kolená.
    </tei:p>
    <tei:p>
     A kľačiacemu zbojníčkovi:
    </tei:p>
    <tei:p>
     – A tebe dám pardon, ak mi všetko povieš, čo si sľuboval. Ale to   ti hovorím, ty beťár, ak ťa prichytím pri cigánstve, beda ti,   roznesiem ťa na kopytách svojho koňa!
    </tei:p>
    <tei:p>
     – Všetko poviem, všetko vyzradím, vaša milosť, – nariekal   zbojníček, – veď len preto som ušiel od svojho kapitána. Už mám toho   mrzkého zbojníčenia dosť…
    </tei:p>
    <tei:p>
     Zeman Čillag sa posmešne zarehotal:
    </tei:p>
    <tei:p>
     – Iste len preto, že vám, darebákom, prihára. Nebyť toho, iste by   si neušiel, ty beťár! No veď uvidíme, čo sa dá spraviť, –– dodal   blahosklonne.
    </tei:p>
    <tei:p>
     – Teraz mi len rýchlo povedz, kde by sme Jánošíka a jeho ľudí   mohli prekvapiť a zajať.
    </tei:p>
    <tei:p>
     – Ušiel, – rozhodil zbojníček ľútostivo rukami.
    </tei:p>
    <tei:p>
     – Ušiel? – zvolal radostne zeman Čillag, natešený, že nedôjde k   nijakej bitke.
    </tei:p>
    <tei:p>
     – Áno, ušiel, – dosvedčoval Gajdošík (veď iný to ani nemohol byť),   – čo iné mohol urobiť, keď naňho ide taká presila!
    </tei:p>
    <tei:p>
     – A vieš, kam ušiel i so svojimi ľuďmi? – vyzvedal sa zeman Čillag   v nádeji, že to zbojník nebude vedieť a on sa bude môcť navrátiť v   pokoji do svojho istebnianskeho kaštieľa bez boja ako víťaz.
    </tei:p>
    <tei:p>
     Ale zbojníkova odpoveď ho nepríjemne prekvapila:
    </tei:p>
    <tei:p>
     – Pravdaže viem, vaša milosť, – rozohnil sa zbojníček. – Ušli do   zázrivskej doliny, a keby sa páni drábi rozbehli za nimi, ešte by ich   mohli pochytať bez boja, takí sú nastrašení.
    </tei:p>
    <tei:p>
     Tvár jeho milosti sa zachmúrila.
    </tei:p>
    <tei:p>
     – A čo keď je to len pasca…
    </tei:p>
    <tei:p>
     Ale teraz sa ozvala z jeho oddielu drábska hrdosť:
    </tei:p>
    <tei:p>
     – Ej, vaša milosť, – reptali tí najsmelší. – Je nás tu vyše pol   sta, azda sa len nebudeme báť nejakých dvadsiatich ustrašených   zbojníkov!
    </tei:p>
    <tei:p>
     Zeman Čillag napokon prekonal úzkosť a vydal rozkaz prenasledovať   zbojníkov.
    </tei:p>
    <tei:p>
     Onedlho v celej drábskej sláve vtiahli do Párnice, a hoci ich   nevítali nijaké slávobrány, jednako si počínali ako víťazi a   hrdinským krokom pochodovali dedinou. Hneď za Párnicou zabočili do   zázrivskej doliny.
    </tei:p>
    <tei:p>
     – Ale teraz pôjdeš napred, –– rozkázal zeman Čillag zbojníčkovi,   keď mali za sebou oravskú dolinu a po bezstarostnom pochodovaní   uzreli nad hlavami prvé výbežky divého Rozsutca a Lysice. Tu sa   zázrivská dolina začínala veľmi zužovať.
    </tei:p>
    <tei:p>
     – Bože môj, bože môj, – zabedákal ustráchané ktorýsi dráb, –   prepadnúť nás tu, ani živá duša nevyviazne…
    </tei:p>
    <tei:p>
     No nič také sa nestalo, a keď sa dolina po hodinovom pochode   trocha rozšírila, rozšírili sa i drábske srdcia.
    </tei:p>
    <tei:p>
     Lenže urodzený pán Čillag už mal všetkého po krk. Navonok sa   tváril sklamane, že po zbojníkoch nikde ani stopy, ale v skutočnosti   mal z toho radosť, chcel ísť už domov.
    </tei:p>
    <tei:p>
     Keď ani po ďalšom dvojhodinovom neúnavnom pochodovaní – to už mali   Lysicu za chrbtom – nenarazili na zbojníkov, urodzený pán Čillag sa   napajedene oboril na zbojníčka:
    </tei:p>
    <tei:p>
     – Ty pačmaga, – nadával, – kam do pekla jazerného nás vedieš!
    </tei:p>
    <tei:p>
     Hnevali sa aj drábi a uprostred tohto divého, mlčanlivého horského   sveta ovládla ich zrazu túžba po bezpečnosti v bielych kaštieľoch,   kde sa mali celkom dobre, ak vedeli vo vhodnej chvíli ohýbať chrbty a   vo všetkom vyhovovať panstvu.
    </tei:p>
    <tei:p>
     – Trocha oddychu by nezaškodilo, – navrhovali najväčší   nespokojenci. – A vôbec, najlepšie by bolo vrátiť sa, veď zbojníci sú   možno niekde za siedmimi vrchmi.
    </tei:p>
    <tei:p>
     To isté si pravdepodobne myslel aj zeman Čillag, len sa navonok   ešte nechcel poddať, a tak sa radšej oboril na zbojníka:
    </tei:p>
    <tei:p>
     – Ktovie, či si nás nepodviedol? Možno, že je Jánošík ešte niekde   pri Zaškove a pekne sa smeje do hrsti, ako ľahko sa zbavil svojich   najpočetnejších prenasledovateľov.
    </tei:p>
    <tei:p>
     – Ale, vaša milosť, – bránil sa Gajdošík plačlivým hlasom, – a   moja hlava, to je nič? Azda by som sa dobrovoľne vydal do vašich rúk,   keby som mal dajaké podvodnícke úmysly?
    </tei:p>
    <tei:p>
     – No to je pravda, – uznal Čillag a zamyslene sa poškrabal za   uchom.
    </tei:p>
    <tei:p>
     – Ale ako dlho ešte potrvá táto hlúpa naháňačka? Moji ľudia sú už   unavení, chceli by trocha odpočinku.
    </tei:p>
    <tei:p>
     – Keď len to, vaša milosť, – zasmial sa uveličene zbojník, – páni   drábi hneď budú mať znamenitú príležitosť nielen si trocha oddýchnuť,   ale i prepláchnuť smädné hrdlá.
    </tei:p>
    <tei:p>
     – A to ako? – čudoval sa zeman bez najmenšieho podozrenia.
    </tei:p>
    <tei:p>
     – Ešte krátka polhodinka, vaša milosť, a hneď budeme pri krčme pod   Bielou, čo stojí rovno na hradskej, kde sa môžu osviežiť i nasýtiť   unavení pútnici.
    </tei:p>
    <tei:p>
     – Vidíš, to máš pravdu, – odvetil zeman. – Možno tam nájdeme i   zbojníkov, hneď ich môžeme polapať a dať do želiez.
    </tei:p>
    <tei:p>
     Vodcovo rozhodnutie vyvolalo medzi drábmi veľké nadšenie. Už mali   dosť toho večného pochodovania. Čert vezmi zbojníkov, len nech sa oni   trocha dobre majú.
    </tei:p>
    <tei:p>
     Za najbližšou zákrutou hradskej sa vynorila krčma starého Cibuľku.   Bola veru už na rozpadnutie, zázrak, že steny ešte držali pohromade,   ale v takomto bohapustom, divom kraji sa pozdávala najlákavejším   miestom pod slnkom božím, priam vyzývala, aby človek zaklopal na   dvere a požiadal o prístrešie medzi jej začadenými stenami.
    </tei:p>
    <tei:p>
     – Ale teraz pozor, – upozornil Čillag tichým hlasom svojich   nedočkavých bojovníkov, ktorí sa zhŕkli okolo neho, keď videli na   dostrel krčmu.
    </tei:p>
    <tei:p>
     – Musíme opatrne postupovať, v krčme sa možno ešte skrývajú   zbojníci.
    </tei:p>
    <tei:p>
     Aby zbojníckym karabínam a pištoliam neposkytovali dobrý terč,   radšej sa plazili po zemi, až došli nikým a ničím nehatení k dverám   krčmy. Zeman Čillag hrdinsky zreval:
    </tei:p>
    <tei:p>
     – Vpred, ľudia, smelo na nepriateľa!
    </tei:p>
    <tei:p>
     Na dvere krčmy sa zosypalo celé krupobitie úderov pažbami pušiek,   a keď sa v nich ukázal na smrť prestrašený Cibuľka, s úžasom videl   pred sebou celú drábsku armádu.
    </tei:p>
    <tei:p>
     – Kde sú zbojníci? – osopil sa naňho hrozivo zeman. – Neskrývajú   sa u teba?
    </tei:p>
    <tei:p>
     – Ach, vaša milosť, – čudoval sa krčmár, – kdeže by sa skrývali?   Nikoho tu niet, sám som tu ako prst, dobré tri dni nezašiel pod moju   strechu ani jeden cestujúci.
    </tei:p>
    <tei:p>
     – Ani si nevidel nikoho tadiaľto ísť? – vyzvedal sa ďalej   istebniansky bojovník uľahčeným hlasom.
    </tei:p>
    <tei:p>
     Krčmár sa poškrabal za uchom.
    </tei:p>
    <tei:p>
     – Nuž, prefrnkli okolo krčmy prestrašení ľudkovia, vaša milosť,   ale tí sa tu ani nezastavili, tak sa ponáhľali ďalej.
    </tei:p>
    <tei:p>
     – To sú oni! – zajasal Čillag. – A koľko ich bolo?
    </tei:p>
    <tei:p>
     – Asi tucet, sotva viac.
    </tei:p>
    <tei:p>
     – Už je to dávno?
    </tei:p>
    <tei:p>
     – Dobré dve hodiny, vaša milosť.
    </tei:p>
    <tei:p>
     – Teda myslíš, že sú už ďaleko?
    </tei:p>
    <tei:p>
     – Veru, vaša milosť, – usmial sa starý Cibuľka pod fúzami, ale   vážne povedal: – Tí budú už iste ďaleko za terchovským chotárom.
    </tei:p>
    <tei:p>
     Hej, ale sa vyjasnili tváre drábov a zeman Čillag už v duchu   osnoval dlhočiznú správu, ako na hlavu porazil Jánošíkovu bandu a   zahnal ju ďaleko za hranice Trenčianskej.
    </tei:p>
    <tei:p>
     – A čo, máš nejakú pijatiku?
    </tei:p>
    <tei:p>
     – Mám, vaša milosť, koľko sa len uráči.
    </tei:p>
    <tei:p>
     Nuž toľkú fúru ľudstva Cibuľkova stará krčma dosiaľ ešte   nehostila. Päťdesiat smädných drábskych hrdiel, zapíjajúcich slávne   víťazstvo nad zbojníkmi, to už niečo vydalo. A neprešla ani hodina,   boli všetci takí podnapití, že prestali dávať pozor na usmrkaného   zbojníčka a viac sa oňho nestarali. Ešte chvíľočka, a viac ho v krčme   nebolo, veď im ani nechýbal. Potom ďalšia hodinka, a mnohí z drábov   už pod stolom chrápali, všetko to bolo spité a pod obraz boží   doriadené, nevyjmúc ani urodzeného pána Čillaga, ibaže tomu postlal   krčmár Cibuľka na zemi vojenskú prikrývku, aby sa mu pohodlnejšie,   čiže panskejšie ležalo.
    </tei:p>
    <tei:p>
     Keď krátko nato Gajdošík priviedol Jánošíka s ostatnými a pozreli   sa do krčmy, kde ich už očakával starý Cibuľka, Hrajnoha sklamane   poznamenal:
    </tei:p>
    <tei:p>
     – Ja som sa tešil, že si troška pocvičím päste, a tu hľa samé   mŕtvoly.
    </tei:p>
    <tei:p>
     Keď sa drábi ráno s boľavými hlavami prebúdzali a spod stolov   vyliezli, na svoj úľak museli zistiť, že sú bez zbraní. Všetko preč.   A urodzenému pánu Čillagovi chýbal navyše i mešec zlata, ktorý dostal   od baróna Révaya na uhradenie nákladov drábskej výpravy proti   jánošíkovcom. Namiesto mešca našiel lístok, na ktorom stálo:
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     <tei:emph>
      S vďačnosťou prijímam obsah mešca z rúk vašej milosti na   podporu poddanskej chudoby. Štedrému darcovi úprimné pánboh   zaplať!
     </tei:emph>
    </tei:p>
    <tei:p>
     <tei:emph>
      Juro Jánošík
     </tei:emph>
    </tei:p>
    <tei:p>
     Prv než budeme pokračovať v opisovaní osudov Ďurka Jánošíka a jeho   hôrnych chlapcov, hodno sa zmieniť aj o takzvanej medunickej   legende.
    </tei:p>
    <tei:p>
     Medunice to je neveľká, chudobná dedinka, ukrytá kdesi medzi   tmavými gemerskými horami.
    </tei:p>
    <tei:p>
     Ktoréhosi roku udreli krátko pred vianočnými sviatkami kruté   mrazy, až klince zo šindľov vyliezali, a bolo biedy, ako už dávno   nie.
    </tei:p>
    <tei:p>
     Iba v medunickom kaštieli nevedeli, čo je zima, hlad a bieda. Tam   sa už viac dní pred Štedrým večerom usilovne pieklo a varilo, aby   bolo na Vianoce všetkého čo najväčšia hojnosť, lebo mocný pán   medunického kaštieľa očakával návštevu svojho príbuzného, ešte   mocnejšieho zemepána a predného veľmoža gemerského, jeho osvietenosť   pána grófa Forgácha i s celou jeho slávnou famíliou, aby spolu   strávili vianočné sviatky.
    </tei:p>
    <tei:p>
     A keď zavítal Štedrý večer, do bielej, zasneženej noci zažiarili   nespočetné obloky kaštieľa, že to vyzeralo ako v rozprávke. V   kaštieli vládol radostný vianočný ruch, taniere, poháre cvendžali,   takže sa chudákom Meduničanom, čo bývali v učupených chalúpkach   neďaleko kaštieľa, sliny zbiehali v ústach.
    </tei:p>
    <tei:p>
     A práve uprostred tejto panskej radosti zaklopal starý Mojko s   najväčšou poníženosťou na ťažké dubové vráta kaštieľa, aby mu, pre   zmilovanie božie, otvorili.
    </tei:p>
    <tei:p>
     – Čo búriš? – osopil sa naňho zvysoka portáš a vystrčil nos z   vrát, aby sa pozrel, kto sa dobíja do kaštieľa, keď panstvo už sedí   za stolom.
    </tei:p>
    <tei:p>
     – Veď ja by som nebúril, – bránil sa trasľavým hlasom starý Mojko,   – ja som si prišiel len o nejakú kresťanskú pomoc, hľa, sú tu   sviatky, mám pätoro vnukov a vnučiek na krku po chudákovi synovi   Janovi, čo ho v lete buk pritlačil k zemi, a nič do úst. Deti plačú,   ich mater je chorá, ani hnúť z postele sa nemôže… nuž či by reku v   kaštieli niečím nevypomohli, veď sa už nemôžem na to ani dívať…
    </tei:p>
    <tei:p>
     – Prac sa! – zareval na starého prosebníka portáš. – S takýmito   šepletami predsa nebudeme obťažovať jeho osvietenosť práve na Štedrý   večer, keď tu má hostí. Pakuj sa a zmizni! – a privrel starému   Mojkovi vráta pred nosom.
    </tei:p>
    <tei:p>
     So zarosenými očami dokrivkal starý človek naspäť do svojej   studenej neosvetlenej chalupy. Bože, čo len povie chúďatám deťom,   ktoré sa na trocha teplého jedla tak tešili, veď už týždne nemali nič   poriadne v žalúdku.
    </tei:p>
    <tei:p>
     Keď už bol len na niekoľko krokov od svojej tmavej chalupy,   pristavili ho dvaja cudzí ľudia.
    </tei:p>
    <tei:p>
     Jeden z nich vysoký, štíhly ako jedľa, mohutných pliec, druhý zas   jemný, krehký ako panenka. Do tvárí im starý Mojko nevidel, lebo mali   kožuchy až po uši a spod baraníc im vykúkali iba nos a oči.
    </tei:p>
    <tei:p>
     Oslovil ho ten vysoký:
    </tei:p>
    <tei:p>
     – Čože ste taký smutný, strýčko? Celý svet sa teší, že sa mu   narodil Vykupiteľ, každý, kto môže, sedí doma v teple, a vy sa tu   taragáte nocou i zimou.
    </tei:p>
    <tei:p>
     – Nuž mne sa Spasiteľ veru nenarodil, – zahundral trpko   starec.
    </tei:p>
    <tei:p>
     – A komuže, strýčko? – čudoval sa takejto odpovedi cudzinec.
    </tei:p>
    <tei:p>
     – Tamtým! – odsekol starý Mojko a ukázal prstom na rozžiarený   medunický kaštieľ. – Veru, len tamtým sa narodil, vidíte, ako sa   veselia pri jedení a pití, a my tu hladom skapíname…
    </tei:p>
    <tei:p>
     A keď to povedal, taká nekonečná horkosť mu zaplavila srdce, že   zaplakal, až sa celý triasol.
    </tei:p>
    <tei:p>
     Cudzinec chvíľu súcitne uvažoval:
    </tei:p>
    <tei:p>
     – Zaklopte na vráta kaštieľa, možno vám niečo dajú.
    </tei:p>
    <tei:p>
     Starec sa horko zasmial.
    </tei:p>
    <tei:p>
     – Tí že by mi niečo dali? Hej! – a zahrozil sa päsťou smerom ku   kaštieľu. – Mlyny božie melú pomaly, ale iste. Ešte aj na vás príde   rad, vy pyšní páni. Jánošíka tak pustiť na vás…
    </tei:p>
    <tei:p>
     – Rozpovedzte mi, strýčko, čo sa vám vlastne stalo, že tak   hromžíte na svojho zemepána, – prerušil strýka cudzinec vážnym,   prívetivým hlasom, z očí mu však sršali blesky, keď vypočul biedu   starého človeka.
    </tei:p>
    <tei:p>
     Napokon povedal starému Mojkovi:
    </tei:p>
    <tei:p>
     – Nezabúdajte, strýčko, že keď je bieda ľudská najväčšia, pomoc   božia najbližšia, tak hovorí dobré staré porekadlo a vy mu musíte   veriť. Vráťte sa vy, strýčko, pekne domov, a keď po čase počujete zo   zámockej kaplnky veľké vyzváňanie, zoberte sa i s vnukmi, zaklopte na   okná susedov, splašte hoci i celé Medunice a choďte rovno do   kaštieľa. Tam znova zaklopte na vráta, a hneď vám otvoria. Len sa   držte toho, čo som vám povedal, a hlavne nezabudnite na vyzváňanie,   lebo prv sa nesmiete z chalupy ani hnúť…
    </tei:p>
    <tei:p>
     Tak povedal záhadný cudzinec, a skôr ako sa mohol starý Mojko z   prekvapenia spamätať, už bol dávno preč i so svojím sprievodcom.
    </tei:p>
    <tei:p>
     Dlho stál starec na jednom mieste, nechápavo krútil hlavou a veru   ani dobre nevedel, čo si má o záhadnom vysokom cudzincovi   myslieť.
    </tei:p>
    <tei:p>
     Neminula ani hodinka, keď zadunelo na vrátach medunického kaštieľa   nové zaklopanie.
    </tei:p>
    <tei:p>
     – Ký anciáš to zas klope…
    </tei:p>
    <tei:p>
     Portáš nahnevane rozďavil vráta a bol veľmi prekvapený, keď   namiesto nejakého medunického trhana videl stáť pred vrátami asi   tucet vysokých, valaškami ozbrojených chlapov.
    </tei:p>
    <tei:p>
     Už vedel, na čom je.
    </tei:p>
    <tei:p>
     – Pre Kristove rany, – zhíkol ustrašene, ale prv ako mohol   privrieť ťažké dubové vráta a železnou závorou ich opevniť, schmatli   ho čiesi ruky, veľké ako medvedie laby a mocné ako oceľ, a vytiahli   ho z dverí.
    </tei:p>
    <tei:p>
     Nuž ozaj to boli zbojníci, maľovaní hôrni chlapci, Jánošíkove   deti.
    </tei:p>
    <tei:p>
     Ale najprv si vypočujeme, čo sa medzitým dialo dnu v pyšnom bielom   kaštieli.
    </tei:p>
    <tei:p>
     Obidve spriaznené famílie Medunicovcov a Forgáchovcov v družnej   besede sedeli okolo dlhočizného stola, obťaženého množstvom   najvyberanejších vín z bohatej grófskej pivnice. Jedlo sa a pilo,   komu ako sily stačili. A keď bola nálada pri stole najlepšia, zrazu   sa rozleteli s veľkým hurtom dvere hodovnej sály a v nich stál   obrovský chlap v sedliackom kožuchu a za ním sa tiesnili ďalší,   podobne oblečení chlapi.
    </tei:p>
    <tei:p>
     – Šťastné a veselé vianočné sviatky, – pozdravil mocný chlap, sňal   z hlavy baranicu a prívetivo sa usmial na užasnuté hodujúce   zhromaždenie.
    </tei:p>
    <tei:p>
     – Áno, šťastné a veselé Vianoce, – opakoval, keď mu nikto   neodpovedal.
    </tei:p>
    <tei:p>
     Najprv sa spamätal domáci pán, gróf Medunický. Zlostne vyskočil od   stola a neštedrovečerne zahromžil:
    </tei:p>
    <tei:p>
     – Čo ste to za čeliadka? Čo tu hľadáte? A kto vás pustil do   kaštieľa?
    </tei:p>
    <tei:p>
     Mnoho otázok a jediná odpoveď:
    </tei:p>
    <tei:p>
     – To máte tak, vaša milosť, – povedal nenútene vodca nevítaných   votrelcov, – že sme sa prišli dať pohostiť. Kráčali sme okolo a tak   pekne nás pozývali obloky medunického kaštieľa, že sme neodolali, a   sme teda, vaša milosť, tu, lační a smädní.
    </tei:p>
    <tei:p>
     V dvorane zavládlo po čudnej odpovedi hrobové ticho. Hodujúci   začali chápať, koho majú pred sebou, iba gróf Medunický sa ešte   nemohol zmieriť s nežiadúcimi hosťami, mrzko zahrešil a vyzval   nečakaných návštevníkov, aby sa hneď pratali von, ináč že zavolá   drábov.
    </tei:p>
    <tei:p>
     – Nezavoláte, vaša milosť, – vyhlásil pokojne vodca nevolaných   hostí, – o drábov sme sa už postarali, tí ležia v pivnici pekne   poviazaní. Ako ráčite vidieť, vaša milosť, škoda každej námahy, lebo   by ste sa nedovolali nikoho.
    </tei:p>
    <tei:p>
     – Dám teda zazvoniť na poplach, aby celé Medunice vedeli, že sa   nám tu v kaštieli niečo stalo, – vyhrážal sa Medunický, ale už s   menšou istotou.
    </tei:p>
    <tei:p>
     – Ani to by som nespravil, vaša milosť, – povedal s čudným úsmevom   Jánošík. – To zvonenie by malo celkom iný účinok, ako si vy   predstavujete. A ostatne, upokojte sa, vaša milosť, nepotrvá dlho a   zvony sa rozhojdajú.
    </tei:p>
    <tei:p>
     Po tom všetkom pán Medunický už neprotestoval a mlčky trpel, aby   sa páni zbojníci pousádzali okolo veľkého dubového štedrovečerného   stola.
    </tei:p>
    <tei:p>
     Pretože nevítaní hostia ináč neprejavovali nijaké známky   nepriateľstva, panstvo sa pomaly upokojilo.
    </tei:p>
    <tei:p>
     Až napokon prišla chvíľa, keď kapitán hôrnych chlapcov, ktorý   dosiaľ chladne sledoval všetko veselé hodovanie okolo seba, zaburácal   tvrdým hlasom na panskú spoločnosť:
    </tei:p>
    <tei:p>
     – Ale teraz už dosť, urodzení a veľkomožní páni, nie preto sme vás   navštívili, aby sme sa s vami radovali. A či vy viete, vaša milosť, –   obrátil sa strmo k svojmu hostiteľovi, – že hneď tu vo vašom   susedstve vaši poddaní zomierajú hladom? Je Štedrý večer, vy tu   hodujete, na kresťanskú lásku prisaháte, a hneď na niekoľko krokov od   vás ľudia mrznú, hladujú, nemajú čo do úst položiť. Či viete, že len   pred krátkou chvíľkou odohnali vaši ľudia od prahu kaštieľa starca,   ktorý prišiel skrúšene prosiť o nejaký podarúnok, aby mu vnúčatá na   Štedrý večer nezomreli od hladu?
    </tei:p>
    <tei:p>
     Takto stúpal v medunickom kaštieli veľký zbojnícky kapitán Jánošík   urodzeným pánom do svedomia, á čo sa neskoršie stalo, o tom mohol   podať svedectvo sám starý Mojko.
    </tei:p>
    <tei:p>
     Už bolo neskoro večer, keď zrazu jasným strieborným hlasom   zacvendžal k úžasu celej dediny zámocký zvon. Celé Medunice boli plné   slávnostného zvonenia. Len Mojko však vedel, čo toto zvonenie   znamená.
    </tei:p>
    <tei:p>
     A ak dosiaľ i neveril, teraz uveril, zobral vnúčatá, päť ich bolo,   vytrúsil sa s nimi pred chalupu, zobudil susedov, zobudil celé   Medunice, a keď už bola celá dedina na nohách, zamieril rovno ku   kaštieľu, ako mu to bol nakázal záhadný cudzinec.
    </tei:p>
    <tei:p>
     A čo tam, strýčko? – reptala bojazlivo dedina. – Prídeme k bráne a   nepustia nás dnu, ešte poštvú psov a drábov na nás, lebo si budú   myslieť, že prichádzame v zlom.
    </tei:p>
    <tei:p>
     – Len poďte, nestarajte sa, – upokojoval ľudí starý Mojko s takým   zázračným pokojom, že všetkých prešla bojazlivosť.
    </tei:p>
    <tei:p>
     – Čo to len bude, čo to len bude? – vzdychali ženičky, ktoré tomu   vôbec nerozumeli a neprestajne žasli, lebo niečo podobné, čo svet   svetom stojí, sa v Meduniciach ešte neprihodilo, ísť ku grófovi na   štedrovečernú hostinu, pozrime sa, aké zázraky, a nakoniec to ani   nebude pravda.
    </tei:p>
    <tei:p>
     Zástup v tichosti zastal pred dubovými vrátami kaštieľa, ktoré   boli pre nich dosiaľ siedmimi zámkami zatvorené. Nato starý Mojko   odhodlane pristúpil k bráne, prekrižoval sa a mocne zabúchal kovovým   klepadlom.
    </tei:p>
    <tei:p>
     Brána sa pomaly otvorila a v nej sa zjavil na prekvapenie   Meduničanov nie starý nafúkaný drábsky portáš, ktorého v dedine každý   poznal a zo srdca nenávidel, ale štíhly mládenec v kožuchu, usmiaty a   rozveselený.
    </tei:p>
    <tei:p>
     – Už vás čakáme, ľudkovia, – zvolal, – panstvo je už   netrpezlivé.
    </tei:p>
    <tei:p>
     Starý Mojko spoznal v štíhlom mládencovi sprievodcu vysokého   cudzinca a teraz už nemal nijaké pochybnosti.
    </tei:p>
    <tei:p>
     – Všetci sme tu! – zvolal a tisol sa na čele Meduničanov za   mládencom do kaštieľa.
    </tei:p>
    <tei:p>
     Pyšní, nenávidení drábi? Ani stopy po nich. Akoby ich bolo samo   peklo pohltilo. Namiesto nich mocní šuhaji v sedliackych háboch,   natešení, že sa im všetko podľa očakávania darí.
    </tei:p>
    <tei:p>
     Ešte jedny dvere, a strýčko Mojko videl niečo, na čo do smrti   nezabudne: prikrytý zemepánsky stôl s tými najznamenitejšími jedlami,   prichystaný pre poddaných.
    </tei:p>
    <tei:p>
     – Predsa sa na svete ešte dejú zázraky, – zašepkal, hľadiac do   tváre vysokého cudzinca, ktorý stál uprostred dvorany.
    </tei:p>
    <tei:p>
     To ostatné si už môže každý domyslieť. Mojkov cudzinec dodržal   slovo, Medunice sa dočkali hojného Štedrého večera.
    </tei:p>
   </tei:div>
   <tei:div type="chapter">
    <tei:head>
     X. KAPITOLA
    </tei:head>
    <tei:head>
     Veľké plány
    </tei:head>
    <tei:quote>
     <l>Nad horou na skale perečko sa belie:</l>
     <l>kloňte sa, chalupy, traste sa, kaštiele!</l>
     <l>Bo kohos‘ Jánošík na paloš načiara,</l>
     <l>tomu nespomôžu ani tria cisára;</l>
     <l>a komu odpíše lístoček trirohý,</l>
     <l>toho nezachráňa múry do oblohy!</l>
     <l>Raz junák zapískne – z dvanásť pušiek blyskne;</l>
     <l>druhý raz zapískne – tisíc chlapov zvýskne;</l>
     <l>tretí raz zapískne – šabličky zazvonia</l>
     <l>zhora od Považia, zhora od Pohronia –</l>
     <l>a jedným sa hlasom ozvú štyri strany:</l>
     <l>„My sme u nás doma – my sme tuná páni!“</l>
     <tei:p>
       (Ján Botto: Smrť Jánošíkova)
     </tei:p>
    </tei:quote>
    <tei:p>
     Kráľova hoľa…
    </tei:p>
    <tei:p>
     Taký ozrutný, nebotyčný okrúhly kopec, vysoko dominujúci nad celým   šírym hornatým krajom, pustý, holý, ale ohromnými pralesmi obklopený.   Pozriete sa na juh, vidíte až niekam po Miškovec, pozriete na sever,   zadrží vám pohľad úžasný múr Vysokých Tatier, zadívate sa na východ i   západ a pred vaším zrakom sa otvoria široké slovenské kraje temer až   do nekonečna.
    </tei:p>
    <tei:p>
     Nemožno sa čudovať, že Kráľova hoľa sa stala najmilším miestom   Ďurka Jánošíka, ktorý miloval výšiny a široký rozhľad.
    </tei:p>
    <tei:p>
     Tej noci zaplanula na samom temene Kráľovej hole mohutná zbojnícka   vatra a okolo vatry – veď v takejto výške bolo i v letných mesiacoch   chladno-Jánošíkova družina. Dobre padol odpočinok po namáhavej túre z   Liptovskej Tepličky. A na druhý deň zostup do Šumiaca, odtiaľ na   Muráň a Revúcu.
    </tei:p>
    <tei:p>
     Tej noci Ďurko Jánošík odviedol nabok svojich najdôvernejších   priateľov: Hrajnohu, Uhorčíka a Gajdošíka.
    </tei:p>
    <tei:p>
     – Pozrite sa, – povedal im, – celé naše konanie nemá nijaký   zmysel, ak sa nedáme dokopy viacerí. Takto ostaneme vždy len neveľká   zbojnícka chasa, väčšmi na znepokojenie ako na skutočný postrach   pánov. Budú sa nás síce báť, ale nakoniec nás len jednako premôžu,   lebo nie je v ľudských silách, aby sme tucet, dva tucty chlapov dlho   vydržali.
    </tei:p>
    <tei:p>
     Rozprával a zadumane hľadel do plápolajúcej vatry, ktorá hádzala   naoko fantastické tiene. Tí traja mlčky počúvali.
    </tei:p>
    <tei:p>
     – Je to tak, – pokračoval Jánošík, – že alebo nás bude viac, alebo   sa môžeme všetkého vzdať, ak len nechceme skončiť na šibenici, lebo   iné nás neočakáva. A my si to predsa neželáme, nechceme ostať   nadosmrti obyčajnými zbojníkmi, mám ešte iné, svetlejšie túžby…
    </tei:p>
    <tei:p>
     Odmlčal sa. A do ticha zaznel Hrajnohov hlboký, drsný hlas:
    </tei:p>
    <tei:p>
     – Čo sú to za reči, Ďurko? Máš azda strach, že spomínaš   šibenicu?
    </tei:p>
    <tei:p>
     Bol by ešte ďalej frflal, nebyť Uhorčíka, ktorému sa tvár trochu   vyjasnila.
    </tei:p>
    <tei:p>
     – Či si len hlúpy, Hrajnoha, prerušil ho, – že tomu ešte vždy   nerozumieš, čo hovorí náš kapitán, je veľmi rozumné. Nechápeš, že je   vždy výhodnejšie byť vzbúrencom vo veľkom hnutí ako obyčajným   zbojníčkom?
    </tei:p>
    <tei:p>
     Teraz sa zamiešal do rozhovoru aj Gajdošík.
    </tei:p>
    <tei:p>
     Odpusť, Hrajnoha, – povedal, – ale si tupý, že nechápeš, čo chce   náš kapitán. Veď je to ohromná vec. Vieš, čo má na ume? Spojiť všetky   zbojnícke bandy dokopy tak, aby nás bolo toľko ako lístia v hore. A   potom nás veru ani sám ancikrist nepremôže.
    </tei:p>
    <tei:p>
     – Akože? – žasol Hrajnoha. – Také veci má náš kapitán na ume? To   je už iná vec. Ale prečo ste mi to hneď nepovedali?
    </tei:p>
    <tei:p>
     Odpoveďou bol veselý smiech okolo táborového ohňa. Jediný Ďurko   Jánošík sa nesmial, vážne, zamyslene sa díval pred seba.
    </tei:p>
    <tei:p>
     Lebo, hľa, nielen Hrajnoha, ale ani Uhorčík a Gajdošík, jeho   najmilší druhovia, mu dobre nerozumeli. Všetci traja sú rodení   zbojníci, rodení násilníci, skvelí neohrození chlapi, udatní, verní –   ale nič viac. Ich veľkým cieľom je čím viac koristiť na účet   nenávidených zemepánov, ďalej im myšlienky nesiahajú. A nebyť   Jánošíka, iste by im ani vo sne neprišlo na um odovzdať časť koristi   chudobe, lebo takého boli presvedčenia, že nech si každý sám pomôže,   ako vie.
    </tei:p>
    <tei:p>
     Bolo by však rozumné vyložiť im už teraz, ako si celú vec   predstavuje? Radšej im vyloží iba to, čo uzná v tejto chvíli za   vhodné.
    </tei:p>
    <tei:p>
     Pozrite sa, priatelia: nás je tu zo dvadsať dobrých chlapov. My   jediní sme sa neprimkli k nijakému kraju, chodíme z jedného do   druhého, od Bielych Karpát až po Kráľovu hoľu, raz udrieme tu, raz   inde, podľa toho, kde sa nám aká príležitosť naskytne. Ale je tu ešte   veľa iných zbojníckych družín, ktoré idú len za korisťou a nerobia   rozdiel medzi zemepánom a poddaným, čo je, pravda, veľká chyba, lebo   si robia nepriateľov na oboch stranách. Väčšinu z nich poznáte,   nemusím vám ich menovať. Teraz si predstavte, priatelia moji, ako by   narástla moc, keby sme sa dali všetci dokopy a spravili veľké hôrne   bratstvo pod jednotným velením! Možno by nás bolo tisíc na všetko   odhodlaných chlapov! Z nášho nepatrného hlúčika by mohla vyrásť veľká   armáda, schopná postaviť sa riadnemu vojsku, a keď treba, i poraziť   ho. Nuž pouvažujme nad tým, druhovia moji.
    </tei:p>
    <tei:p>
     – Už idú?
    </tei:p>
    <tei:p>
     – Ešte nič nevidieť, vaša milosť, ale už každú chvíľu musia byť   tu…
    </tei:p>
    <tei:p>
     – To je teda pekné meškanie, už som z toho čakania celý preč.
    </tei:p>
    <tei:p>
     – Veď ja tiež, vaša milosť. Len aby to potom všetko dobre   vypálilo.
    </tei:p>
    <tei:p>
     – Bandérium je v pohotovosti?
    </tei:p>
    <tei:p>
     – Áno, vaša milosť, hneď vyrazí, len čo dám znamenie.
    </tei:p>
    <tei:p>
     – Mažiare sú pripravené?
    </tei:p>
    <tei:p>
     – Isteže, vaša milosť, tamhľa stoja pod cintorínom, len priložiť   oheň k prachu.
    </tei:p>
    <tei:p>
     – A čo dievky s kyticami?
    </tei:p>
    <tei:p>
     – I to je v poriadku, vaša milosť.
    </tei:p>
    <tei:p>
     Teda všetko bolo v poriadku, ibaže práve jeho excelencia nový pán   miestodržiteľský zástupca barón von und zu Fornheim ešte nebol tu, a   to veru nebolo v poriadku. Celé mesto je už od rána na nohách, a ešte   vždy nič, páni z Budína len meškajú a meškajú. Niet divu, že jeho   milosť pán vicišpán, čiže podžupan Gemerskej stolice Eugénius   Bánfalvi, už strácal trpezlivosť a jeho nepokoj sa prenášal i na   revúckeho mešťanostu pána Nandrášiho, ktorý stál úctivo vedľa neho a   neprestajne upieral zrak na muránsku hradskú, ktorou mal prísť   sprievod baróna Fornheima. Príchod bol ohlásený na pol jednu   popoludní, ale už boli tri hodiny, a nikde nič.
    </tei:p>
    <tei:p>
     Vicišpán mrzuto hučal do svojich mohutných husárskych fúzov, že   čert mu bol dlžen také vznešené návštevy, budú z toho len samé   opletačky a nepríjemnosti. Na jeho mieste mal tu byť vlastne gróf   Forgách, dedičný hlavný župan gemerský, ako hlava stolice, ale ten   bol šikovnejší, spravil sa chorým a namiesto seba vyslal jeho, svojho   zástupcu Bánfalviho. A vôbec, všetko je teraz hore nohami, vládne   Viedeň a stolice musia poslúchať, ako keby nikdy nebolo bývalo   stoličnej autonómie v Uhrách. Viedeň nariadila a župan gemerský musí   ísť poslušne do Revúcej na uvítanie, lebo jeho excelencia si ide z   Bystrice do Revúcej a z Revúcej do Miškovca, tak je to.
    </tei:p>
    <tei:p>
     – Tak čo, pán mešťanosta, ešte vždy nič?
    </tei:p>
    <tei:p>
     Ten sa zdvihol na prsty, zatienil si oči dlaňou:
    </tei:p>
    <tei:p>
     – Veru nie, vaša milosť, ešte vždy nič.
    </tei:p>
    <tei:p>
     Ale i dlhému čakaniu musel byť raz koniec.
    </tei:p>
    <tei:p>
     Okolo pol štvrtej sa pred Muránskou Dlhou Lúkou silne zaprášilo i   zajagalo, a keď svieži vetrík od Kohúta zahnal oblak prachu, ukázala   sa kavalkáda husárov s kočiarom uprostred.
    </tei:p>
    <tei:p>
     – Páľ! – zareval vzrušene mešťanosta, a keď mažiare mlčali, lebo   rozčúlení hajdúsi zabudli nasypať prachu na hlavičku, sám zareval   „bum!“
    </tei:p>
    <tei:p>
     Nakoniec sa predsa len podarila aká-taká salva, čo bolo i priveľmi   potrebné. Bandérium sa totiž nemohlo pohnúť z miesta, kone nie a nie   napred, také boli horúčavou zmordované, a len keď to začalo okolo   nich veselo pukať, dali si povedať a vycválali miernym poklusom na   hradskú.
    </tei:p>
    <tei:p>
     Bože, len keby už bolo po tom! – vzdychal jeho milosť Bánfalvi a   vyšvihol sa trochu ťažkopádne do sedla, aby vyšiel v ústrety   nevítanému vysokému hosťovi.
    </tei:p>
    <tei:p>
     Bolo to všetko veľmi slávnostné. Mažiare strieľali, zvony   vyzváňali, mešťania nadšene volali na slávu, panny a deti prednášali   naučené pozdravy a uprostred všetkej tejto úžasnej trmy-vrmy jediným   pokojným človekom bol vznešený hosť, chladno sa dívajúci z hĺbky   svojho pozláteného kočiara na holdujúci dav. A keď z neho   vystúpil…
    </tei:p>
    <tei:p>
     – Ach, ten je krásny, – šepkali si revúcke panny.
    </tei:p>
    <tei:p>
     – A aký mladý…
    </tei:p>
    <tei:p>
     – Človek by ani neveril, že v takom miestodržiteľskom zástupcovi   môže byť toľko čara, – usudzovali i staršie, skúsenejšie panie.
    </tei:p>
    <tei:p>
     – Chlap, ako sa patrí, – uznávali páni mešťania s ponížene   naklonenými hlavami.
    </tei:p>
    <tei:p>
     – A tie plecia…
    </tei:p>
    <tei:p>
     – Prsia ako kovadlina…
    </tei:p>
    <tei:p>
     – V celom Gemeri by ste nenašli súcejšieho chlapa.
    </tei:p>
    <tei:p>
     – Ale i tí jeho husári sú samí vyberaní chlapi, len sa dobre   pozrite.
    </tei:p>
    <tei:p>
     – Len ten s tými širočiznými plecami je náramne čudné chlapisko.   Tomu by patrila skôr zbojnícka valaška do ruky, silák to musí byť   preukrutný.
    </tei:p>
    <tei:p>
     A keď už bolo po všetkých uvítacích rečiach a nastalo aké-také   utíšenie, ráčila sa ozvať samotná excelencia.
    </tei:p>
    <tei:p>
     – Ďakujem za pekné uvítanie, som ním veľmi potešený.
    </tei:p>
    <tei:p>
     Bolo to tak srdečne a prívetivo povedané, že nadšenie Revúčanov   teraz už nepoznalo hraníc. Áno, tak dvorne vedia vystupovať iba veľkí   viedenskí páni, tí vedia, čo sa patrí a sluší, to sú inakší ľudia ako   tí naši nafúkaní gemerskí zemania, ktorí si myslia o sebe, že   nasledujú hneď za pánom bohom.
    </tei:p>
    <tei:p>
     Tak vtiahol do Revúcej zbojnícky kapitán Ďurko Jánošík, hľadaný   súdmi piatich stolíc…
    </tei:p>
    <tei:p>
     Akože? Ďurko Jánošík, a nie jeho excelencia pán miestodržiteľský   zástupca barón von und zu Fornheim? Nuž, hľa, človek mieni, pánboh   mení.
    </tei:p>
    <tei:p>
     Deň predtým sa Ďurkovi Jánošíkovi iste ani len nesnívalo, že by ho   mohla Revúca na čele s gemerským podžupanom a revúckym mešťanostom   uvítať ako miestodržiteľského zástupcu baróna Fornheima. A ani   barónovi sa v tej istej chvíli nesnívalo, že by sa mu mohlo prihodiť   také strašné nešťastie…
    </tei:p>
    <tei:p>
     Začalo sa to tým, že namiesto na Zdychavu pustil sa Jánošík so   svojimi druhmi pohodlne dolu hradskou na Muráň, veď času mal dosť,   nikto ho nenaháňal, načo by sa teda potĺkal neschodnými chodníčkami   zdychavskej divočiny. Hrachov mu neujde.
    </tei:p>
    <tei:p>
     Väčšinu cesty si vykračovali hôrni chlapci pokojne a v najlepšej   nálade, ba, aby im cesta rýchlejšie ubiehala, Gajdošík im ešte i do   kroku hral, takže vyzerali ako pandúri na pochode.
    </tei:p>
    <tei:p>
     To zázračné dobrodružstvo sa im pritrafilo ešte pred Muráňom; aj   to vďaka náhode, že barónovi Fornheimovi práve v tej chvíli prišlo na   um vykúpať sa v potoku dolu pod hradskou. Taký vysoký hodnostár si to   mohol dovoliť, najmä po veľkej lumpovačke u grófa Csákyho na jeho   loveckom zámočku a v takej nekresťanskej horúčave. Aby sa necítil sám   v tom studenom živle, celý sprievod musel s ním do potoka, od   miestodržiteľského tajomníka von Beckera až po posledného husára, a o   chvíľu sa to všetko čľapotalo v potoku, zatiaľ čo chudák vicišpán   Bánfalvi a revúcky mešťanosta Nandráši si nestačili pot utierať z   rozpálených tvárí.
    </tei:p>
    <tei:p>
     Taká bola situácia, keď jánošíkovci na svojom veselom pochode   dorazili na miesto kúpačky. Možno si predstaviť ich začudovanie, keď   uvideli obraz, aký sa im naskytol zhora z hradskej.
    </tei:p>
    <tei:p>
     Čože sú to za vtáci? – čudovali sa zbojníci. Tí tam dolu iste   nemajú v hlave všetko v poriadku. Taký bol ich konečný úsudok a boli   by iste pokračovali v ceste, nebyť Gajdošíka, ktorý len tak   mimochodom poznamenal, čo by asi povedali tí blázniví kúpači, keby im   tak šaty zmizli.
    </tei:p>
    <tei:p>
     A ozaj, prečo nespraviť na ich účet žart. A prečo nevziať so sebou   i opustené, nestrážené husárske kone, uviazané o stromy, a rovnako   nestrážený palatínsky kočiar so záprahom!
    </tei:p>
    <tei:p>
     Gajdošíkova myšlienka hneď našla úrodnú pôdu a o chvíľu sa celá   zbojnícka spoločnosť opatrne prikradla ku skupine kríkov, za ktorými   ležali v tráve šaty.
    </tei:p>
    <tei:p>
     – Ejha, budínski husári, – zhíkol prekvapene Hrajnoha, keď hodil   prvý pohľad na ukoristené parádne mundúry.
    </tei:p>
    <tei:p>
     – A tuhla i nejaké veľmi cifrované obleky, – čudovali sa ostatní,   zvedavo obracajúc v ruke ťažké, zlatom vyšívané dolomány, ktoré   prezrádzali, že ich nositelia musia patriť medzi veľkých pánov.
    </tei:p>
    <tei:p>
     – Doparoma, – žasol Gajdošík, – to sme natrafili na nejakú veľmi   vzácnu spoločnosť. Nemali by sme to radšej vrátiť?
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Nevrátime, – ozval sa v tej chvíli pokojný hlas Ďurka Jánošíka.   Práve bol dočítal veľkú pergamenovú listinu, ktorú našiel v krásnom   červenom dolománe, najkrajšom a najbohatšom zo všetkých.
    </tei:p>
    <tei:p>
     – Nevrátime, – opakoval na udivené pohľady svojich ľudí. – Práve   naopak, pekne si to všetko oblečieme a spravíme kúsok, akému dosiaľ   ešte páru nebolo. Viete vy, kto sa to tam dolu v potoku kúpe? Je to   cisársky miestodržiteľský zástupca barón Fornheim z Budína i so   svojím sprievodom a je práve na inšpekčnej ceste po Horniakoch, aby   videl na vlastné oči, čo sa tu deje a aká je nálada medzi šľachtou a   poddanstvom. Tuhľa je jeho poverovacia listina, opatrená cisárskymi   pečaťami.
    </tei:p>
    <tei:p>
     – Ejha! – vydýchli prekvapene hôrni chlapci. – Kto by si to bol   pomyslel…
    </tei:p>
    <tei:p>
     Keď sa chlapi dosť vynačudovali, Ďurko Jánošík pokojne   pokračoval:
    </tei:p>
    <tei:p>
     – Tak! A my teraz v tejto panskej maškaráde v celej sláve   vtiahneme do Revúcej, kde nás už iste očakávajú slávobrány a veľké   deputácie…
    </tei:p>
    <tei:p>
     To bol taký prekvapujúci návrh, že chlapi neverili svojim ušiam a   s vypúlenými očami sa dívali na svojho vodcu, či to myslí vážne,   alebo si robí s nimi len žarty.
    </tei:p>
    <tei:p>
     – Márne sa na mňa dívate, – zasmial sa Jánošík, – je to tak, ako   hovorím: pôjdeme v tomto preoblečení do Revúcej, ja ako jeho milosť   cisársky miestodržiteľ pán barón Fornheim, Gajdošík ako   miestodržiteľský sekretár a vy ostatní v husárskych uniformách budete   mojím sprievodom.
    </tei:p>
    <tei:p>
     Sám pán kráľ nemohol byť uvítaný slávnostnejšie, ako boľ uvítaný   Ďurko Jánošík v osobe miestodržiteľského zástupcu.
    </tei:p>
    <tei:p>
     Po uvítaní pán mešťanosta Nandráši zaviedol vysokého hosťa do   zasadacej siene radnice, kde už naňho čakala sviatočne vyobliekaná   mestská rada, aby vzdala hold zástupcovi najmilostivejšieho   panovníka.
    </tei:p>
    <tei:p>
     Potom nasledoval pekný rad výrečných, krásnymi slovami   prešpikovaných i pokorných uvítacích rečí, počnúc Bánfalvim a končiac   farárom Repíkom. Na všetky tieto reči odvetil vznešený hosť jasným,   pevným hlasom celkom stručne len toľko:
    </tei:p>
    <tei:p>
     Prišiel som sem k vám, aby som sa na vlastné oči presvedčil, či   úrady statočne plnia svoju povinnosť a ako vykonávajú spravodlivosť   medzi obyvateľstvom. Najvrúcnejším želaním nášho najmilostivejšieho   panovníka je, aby v jeho ríši vládla úplná spravodlivosť, aby   urodzení a bohatí neutlačovali chudobu, ale láskavo s ňou   zaobchádzali, lebo prameňom všetkého zla je skrivodlivosť.
    </tei:p>
    <tei:p>
     Ale ešte nebol koniec prekvapeniam, nasledovalo i ďalšie.
    </tei:p>
    <tei:p>
     To bolo vtedy, keď si podžupan po uvítacích ceremóniách dovolil s   najväčšou úctivosťou pripomenúť vysokému hosťovi, že stolica a mesto   Revúca dovolili si pripraviť jeho excelencii a vzácnemu sprievodu   jeho excelencie vo veľkej dvorane radnice slávnostný banket. Na to   odpovedala jeho excelencia chladným hlasom:
    </tei:p>
    <tei:p>
     Páni, najprv povinnosť, a potom žalúdok. Banket môže počkať. V   prvom rade si želám vidieť váš žalár, chcem sa na vlastné oči   presvedčiť, ako vykonávate spravodlivosť. Odprevaďte ma ta.
    </tei:p>
    <tei:p>
     Všeobecné ustrnutie.
    </tei:p>
    <tei:p>
     – Vaša excelencia si želá najprv žalár? – jachtal rozpačito   vicišpán Bánfalvi. Pred banketom?
    </tei:p>
    <tei:p>
     – Tak som povedal, odvetil sucho Jánošík a premeral iskriacim   zrakom celú spoločnosť. Nebola moja žiadosť dosť jasná?
    </tei:p>
    <tei:p>
     Nebolo vyhnutia, páni museli voľky-nevoľky poslúchnuť. Bohvie, čo   je to za bláznivého čudáka ten miestodržiteľský zástupca, opovrhnúť   banketom, ťahať najvyšších predstaviteľov slávnej stolice a mesta do   smradľavých dier, kam by poriadny človek ani za svet nevkročil!
    </tei:p>
    <tei:p>
     Ale pod panovačným pohľadom baróna sa ustráchané uklonili i tie   najpyšnejšie hlavy, a tak sa panstvo poslušne vyhrnulo von na   radničný dvor, najprv Bánfalvi so zarumenenou tvárou, v ktorej sa   striedal hnev so zahanbením, za ním popredné notability a konečne   nešťastný revúcky mešťanosta, nasledovaný slávnostnou radou. Až na   konci kráčal strašný hosť i so svojím sprievodom. Husári ostali,   pravda, pred radnicou, obdivovaní zvedavým davom, a s Ďurkom   Jánošíkom kráčali len jeho vysokí úradníci, ako Gajdošík v šatách   miestodržiteľského tajomníka, Uhorčík v roli iného vysokého   miestodržiteľského hodnostára, potom ešte Ilčík a Hrajnoha ako   veliteľ husárov.
    </tei:p>
    <tei:p>
     Vzadu vo dvore zastal vicišpán pred nevysokou pošmúrnou   budovou.
    </tei:p>
    <tei:p>
     – To je revúcky žalár, – povedal so skloneným zrakom, keď sa k   nemu priblížila jeho excelencia.
    </tei:p>
    <tei:p>
     – Vidím, – poznamenal sucho Ďurko Jánošík, chmúrne uprúc zrak na   šedé, plesnivé steny žalára. – Prosím otvoriť dvere.
    </tei:p>
    <tei:p>
     Na podžupanovo zazvonenie roztvorili sa ťažké, železom okuté dvere   a v nich sa ukázala žalárnikova robustná postava.
    </tei:p>
    <tei:p>
     – Stačí, keď ma odprevadia jeho milosť pán župan, pán mešťanosta a   iní spravodlivosť vykonávajúci úradníci, – rozkázal Ďurko Jánošík a s   mrazivým zachvením v srdci vstúpil za označenými hodnostármi do   tmavej chodby žalára, nasledovaný svojimi ľuďmi.
    </tei:p>
    <tei:p>
     Pravdu mal Bánfalvi, keď hovoril, že sú to ošklivé, zapáchajúce   diery.
    </tei:p>
    <tei:p>
     – Či sa tu nikdy nevetrá? – spytoval sa domnelý miestodržiteľský   zástupca so zamračenou tvárou.
    </tei:p>
    <tei:p>
     Honorácie rozpačito pokrčili plecami a pozreli sa na mešťanostu,   lebo to je jeho vec.
    </tei:p>
    <tei:p>
     – Vetrať? – čudoval sa tento, lebo nikdy nepočul, že by sa mohlo v   žalári vetrať. Nevetral ani v radnici, nieto ešte v tejto prašivej   budove.
    </tei:p>
    <tei:p>
     – Zdá sa mi, že ani neviete, čo je vetranie a aký význam má pre   ľudské zdravie, – osopil sa naňho rozhnevane Jánošík. – Hej, vy tam!   – zareval na žalárnika, ktorý kráčal pred nimi so zväzkom kľúčov. –   Hneď pootvárať všetky obloky na chodbe a potom rad-radom i v   jednotlivých celách. Azda len nenecháte tých nešťastníkov udusiť?
    </tei:p>
    <tei:p>
     Žalárnik si myslel, že sa jeho excelencia pravdepodobne zbláznila,   ale bol dosť múdry, aby okamžite vyhovel rozkazu, a o chvíľu prúdil   do chodby vonný letný vzduch, takže sa mohlo trocha voľnejšie   vydýchnuť.
    </tei:p>
    <tei:p>
     – A teraz mi pootvárajte rad-radom všetky cely! – nakazovala jeho   excelencia. – Chcem vidieť každého väzňa a potom beda vám, páni, ak   sa dozviem, že je niektorý z nich nevinne väznený!
    </tei:p>
    <tei:p>
     Prišli k dverám prvej cely.
    </tei:p>
    <tei:p>
     – Kto tu sedí? – kopol Jánošík do dverí.
    </tei:p>
    <tei:p>
     – Cigán, ktorého prichytili pri krádeži hydiny, – odvetil poslušne   žalárnik a ponáhľal sa odomknúť dvere cely.
    </tei:p>
    <tei:p>
     – Komu kradol? – vyzvedal sa ďalej Ďurko Jánošík.
    </tei:p>
    <tei:p>
     – Ale obecnému pastierovi, vaša milosť.
    </tei:p>
    <tei:p>
     – A koľko dostal?
    </tei:p>
    <tei:p>
     – Rok, prosím ponížene, lebo je to nenapraviteľný zlodej.
    </tei:p>
    <tei:p>
     – Za také previnenie stačí i mesiac, ale každý týždeň mu vysádžete   päťadvadsať, aby nezabudol, že je veľkým hriechom okrádať chudobného   človeka, ktorý sám ničoho nemá, – nakazoval barón a mešťanosta   poslušne prikývol, že rozumie.
    </tei:p>
    <tei:p>
     – A ten tu? – bol zvedavý Ďurko Jánošík, keď žalárnik otváral   dvere nasledujúcej cely.
    </tei:p>
    <tei:p>
     – Vaša excelencia, – vysvetľoval horlivo mešťanosta, ktorý sa   najprv šeptom informoval u žalárnika, – to je veľký, nebezpečný   zločinec.
    </tei:p>
    <tei:p>
     – Čo spravil? – pýtal sa barón.
    </tei:p>
    <tei:p>
     – Zbil drába na mokrolúckom panstve, vaša excelencia, a tak sme ho   na žiadosť panstva vsadili do temnice.
    </tei:p>
    <tei:p>
     – Tak, zbil drába, – zašomral rozochvene Ďurko Jánošík a hneď mu   vystal na mysli strašný, mučivý obraz, ako neľudsky bijú teplickí   drábi jeho starého otca a ako ho polievajú studenou vodou, keď už   omdlieval pod údermi.
    </tei:p>
    <tei:p>
     – Pozrime sa na toho nebezpečného zločinca, – riekol chmúrne a so   zohnutou hlavou vstúpil do cely.
    </tei:p>
    <tei:p>
     V prvej chvíli nevidel nič, taká veľká tma bola dnu, až niečo v   kúte zarinčalo. Potom sa mu o chvíľu vynorili obrysy veľkého, drsného   chlapa v dodriapaných šatách, s ťažkými okovami na rukách i na   nohách. Zúrivo, s plamenným zrakom hľadel na prichádzajúcich a ani sa   nenamáhal povstať z miesta, ako by sa bolo patrilo.
    </tei:p>
    <tei:p>
     – Ako sa voláš? – spýtal sa ho Ďurko Jánošík napodiv miernym   hlasom.
    </tei:p>
    <tei:p>
     – Andrej Šuvada, vaša milosť, – odvetil väzeň zachmúrene.
    </tei:p>
    <tei:p>
     S nedôverou sa pozrel do tváre neočakávaného vznešeného   návštevníka, ale nevidel v nej nič úskočné, neúprimné, ba práve   naopak; díval sa naňho s naozajstným ľudským súcitom.
    </tei:p>
    <tei:p>
     – Pozrite sa, vaše milosti, ako skrotil toho rebelanta, – šepkal   užasnutý mešťanosta stoličným pánom.
    </tei:p>
    <tei:p>
     – A čo si spravil, že ťa v ťažkých okovách vrhli do žalára? –   ozval sa znova barónov hlas, ešte priateľskejší ako predtým.
    </tei:p>
    <tei:p>
     – Zbil som drába, – odvetil väzeň trocha vzdorovito.
    </tei:p>
    <tei:p>
     – Prečo si ho zbil?
    </tei:p>
    <tei:p>
     – Prečo som ho zbil? – opakoval väzeň ponuro a potom to z neho   náruživo, priam divo vyrazilo. – Lebo ma mučil.
    </tei:p>
    <tei:p>
     – Ako ťa mučil?
    </tei:p>
    <tei:p>
     – Za každú maličkosť ma naťahoval na dereš a bil korbáčom do   bezvedomia, lebo sa ulakomil na moje dievča. A keď potom násilím   dosiahol, čo nemohol podobrotky, schytil som drúk a chlapa som   zmlátil, ako som len vládal. Preto sedím teraz v žalári.
    </tei:p>
    <tei:p>
     – Počuli ste, páni? – otočil sa barón s bledou tvárou k stoličným   i mestským pánom.
    </tei:p>
    <tei:p>
     – Áno, počuli, – odvetili páni preochotne. – Teraz ráči vidieť   vaša excelencia sama, čo je to za nebezpečného rebela. Veru, na   šibenicu by patril, nie do žalára.
    </tei:p>
    <tei:p>
     Ťažko sa dýchalo Ďurkovi Jánošíkovi od nesmierneho pobúrenia nad   takou bezcitnou rečou.
    </tei:p>
    <tei:p>
     Chvíľu všetci mlčali.
    </tei:p>
    <tei:p>
     – Vám sa to zdá, páni, malichernou vecou? – pýtal sa dutým hlasom   prítomných. – A čo by ste spravili vy, keby vám niekto zhanobil   nevestu?
    </tei:p>
    <tei:p>
     – Vaša excelencia, – povedal zarazene podžupan. – Nás azda nemožno   prirovnať k sprostému sedliakovi? V tomto prípade išlo o maličkosť,   nad ktorou sa nikto nepozastaví…
    </tei:p>
    <tei:p>
     Ale teraz už z Ďurka Jánošíka vybúšilo.
    </tei:p>
    <tei:p>
     – Akože? – vykríkol. – Neľudský čin panského drába je vám   maličkosťou? Vám je zhanobenie poddanského dievčaťa malichernosťou,   nad ktorou sa nehodno pozastaviť? Ba vy ešte schvaľujete drábov   skutok a do okov dávate nevinného človeka, ktorý použil len svojho   prirodzeného ľudského práva? Tak vykonávate spravodlivosť v mene   najmilostivejšieho panovníka?
    </tei:p>
    <tei:p>
     Ďurko Jánošík hrmel vo veľkom hneve a páni sa ustrašene krčili pod   šľahmi jeho planúceho zraku.
    </tei:p>
    <tei:p>
     – Ako dlho už sedí v žalári?
    </tei:p>
    <tei:p>
     – Na Všechsvätých budú tri roky, – odpovedal užasnutý väzeň, ktorý   neveril ušiam, čo sa v jeho prítomnosti odohráva. Prekristepána, čo   to musí byť za vznešeného človeka, keď sa pred ním trasie i vicišpán   Bánfalvi!
    </tei:p>
    <tei:p>
     A ako dlho by si mal ešte sedieť? – pokračoval Ďurko Jánošík ďalej   vo výsluchu, už trochu pokojnejší.
    </tei:p>
    <tei:p>
     – Dokopy päť rokov, vaša milosť, – odpovedal Andrej Šuvada.
    </tei:p>
    <tei:p>
     Jánošík sa pomaly obrátil k prítomným.
    </tei:p>
    <tei:p>
     – Počujete, páni? – riekol ťažkým, drsným hlasom. – Päť rokov   dostal za to, že sa postavil na obranu svojej urazenej ľudskej   dôstojnosti. Päť rokov za spravodlivé zmlátenie darebáckeho   drába!
    </tei:p>
    <tei:p>
     Páni ani nedýchali, taký strach šiel z baróna; zarazene hľadeli do   zeme a nenachádzali nijakú odpoveď. Boli vlastne aj urazení   nevysvetliteľným správaním miestodržiteľského zástupcu, a ak by to   bol býval niekto iný, boli by mu svoje stanovisko jasne vyložili, že   vynášať ortiele nad poddanými je vecou panských súdov. Ale s týmto   hrôzu budiacim obrom nebolo radno prísť do sporu, to jasne cítili   všetci, ktorí tu boli prítomní, radšej čušať a nechať ho vyzúriť,   večer po dobrom jedení a pití zabudne na všetko a dá pokoj.
    </tei:p>
    <tei:p>
     Hlas domnelého miestodržiteľského zástupcu znovu zahrmel:
    </tei:p>
    <tei:p>
     – Hneď ho pustiť na slobodu, ešte v tejto chvíli, v mojej   prítomnosti!
    </tei:p>
    <tei:p>
     Bánfalvi si pomyslel, že teraz už prišla jeho chvíľa. S červenou   tvárou a zaťatými päsťami predstúpil pred Jánošíka:
    </tei:p>
    <tei:p>
     – Vaša excelencia, – vyhlásil pevne, ako vládal, – dovoľujem si   vás upozorniť, že rozsudok je právoplatný a že nikto na svete nemá   práva rušiť ortiele panského súdu…
    </tei:p>
    <tei:p>
     – Ako? – prerušil ho posmešne Ďurko Jánošík. Že nikto nemá práva?   Teda ja mám na to právo. Vaša milosť zabúda, že dnes už iné vetry   dujú, náš najmilostivejší panovník je pevne rozhodnutý urobiť koniec   ľubovôli zradnej uhorskej šľachty a sám prevziať vládu nad všetkými   poddanými svojej ríše. Ja ho tu zastupujem a moje slová majú väčšiu   váhu ako vaše spráchnivené stavovské zákony. Upozorňujem vás, vaša   milosť, že ak nebudú moje rozkazy ihneď vykonané, podám správu do   Viedne a potom uvidíte, ako zatočíme s neposlušnou gemerskou   šľachtou.
    </tei:p>
    <tei:p>
     Čo mal robiť? Bánfalvi sa nemo uklonil pred vysokým pánom a   urazene vstúpil medzi svojich, ktorí so sklopenými zrakmi čakali, čo   bude ďalej.
    </tei:p>
    <tei:p>
     – Tak čo, pán mešťanosta? – zahrmel už veľmi nahnevane Ďurko   Jánošík. – Bude to čoskoro?
    </tei:p>
    <tei:p>
     Ako keby mu bol vybuchol pod nohami sud pušného prachu, tak   vybehol mešťanosta Nandráši zo zástupu a trasúcim sa hlasom nariadil   žalárnikovi, aby hneď zbavil väzňa pút a prepustil ho na slobodu.
    </tei:p>
    <tei:p>
     Len čo spadli ťažké kovové putá z rúk i nôh chudáka Šuvadu, vrhol   sa k nohám svojho dobrodincu a plačúc mu objímal kolená.
    </tei:p>
    <tei:p>
     – Je to pravda, vaša milosť? – jachtal zadychčane, neveriac očiam   a sluchu. – Ja som naozaj voľný, slobodný?
    </tei:p>
    <tei:p>
     – Si, – odpovedal Ďurko Jánošík tichým, láskavým hlasom.
    </tei:p>
    <tei:p>
     – Môžem tomu veriť?
    </tei:p>
    <tei:p>
     – Isteže môžeš.
    </tei:p>
    <tei:p>
     – Boh vie, – vydýchol užasnuto Šuvada, – že také niečo som dosiaľ   ešte nezažil! Žeby sa taký vznešený pán ujal úbohého poddaného…
    </tei:p>
    <tei:p>
     – Počujete, páni? – oboril sa Ďurko Jánošík na prítomných. – Tento   chudák ešte dosiaľ nepočul o spravodlivosti, jedine krivdy boli jeho   údelom. A tak je to i s ostatnými jeho biednymi bratmi. Hanbite sa,   páni, a nech vám je dnešok ponaučením, že i v poddanom treba vidieť   človeka!
    </tei:p>
    <tei:p>
     – A teraz sa ber odtiaľto, ktovie, čo by sa ti mohlo pritrafiť po   mojom odchode. Ale najrozumnejšie by azda bolo, – dodal zamyslene, –   keby si ostal v mojom sprievode, to ďalšie uvidíme potom… – Tieto   slová však povedal tak ticho, aby ich okrem Šuvadu nikto nepočul. Keď   uplynuli dve hodiny, stratila revúcka väznica na nesmierne zdesenie   pánov hodnostárov dobrú polovicu svojho nedobrovoľného   obyvateľstva.
    </tei:p>
    <tei:p>
     Bol už podvečer, keď zúfalí kuchári dostali konečne znamenie, že   panstvo je už v slávnostnej sieni a čaká na podávanie jedál. –   Prekristepána! – nadával hlavný kuchár, zavolaný z Krásnej Hôrky.
    </tei:p>
    <tei:p>
     – To bude banket! Polievka hustá ako omáčka, pečienky pripálené,   omáčky vychladnuté, čo si len pomyslí ten bláznivý viedenský barón o   mojom umení. Ale je to jeho vlastná vina, mal jesť vtedy, keď bol   čas.
    </tei:p>
    <tei:p>
     Ako sa dalo očakávať, po priebehu barónovej inšpekcie v revúckom   žalári vládla na bankete stiesnená, ponurá nálada. Páni sedeli ako   obarení, ani muknúť sa neodvážili zo strachu pred Fornheimom, ticho   hltali, čo im hajdúsi predkladali, možno ani nevedeli, čo jedia, a už   si len želali, aby bol prekliatemu banketu čím skôr koniec.
    </tei:p>
    <tei:p>
     Bánfalvi sedel po barónovej pravici, mešťanosta Nandráši zas po   ľavici a už sa len krčili, aby nedajbože nezavdali príčinu k novému   výbuchu barónovho hnevu.
    </tei:p>
    <tei:p>
     Len čo bolo po poslednom chode a hajdúsi poodnášali misy i   taniere, barón zacengal o pohár na znamenie, že chce prehovoriť.   Nebolo toho veľa, čo povedal, ale každé slovo bolo obsažné a tvrdé   ako žula.
    </tei:p>
    <tei:p>
     – Nie som spokojný s tým, čo som videl. Namiesto spravodlivosti   vidím len krivdu a namiesto ľudskosti krutosť. Zabúdate, že poddaný   je práve taký človek ako vy. Čo robíte? Kradmou rukou siahate ešte i   na tých jeho niekoľko biednych práv, ktoré sú mu zákonmi zabezpečené,   a staviate ho na roveň zvieraťa. Ba zver je u vás väčšmi chránená ako   poddaný. To, čo robíte, je zločinom nielen proti pravému ľudskému   cíteniu, ale i proti štátu, lebo namiesto spokojných ľudí vychovávate   rebelov. Vystríham vás pred doterajším spôsobom vykonávania   spravodlivosti a dobre by ste urobili, keby ste ma vo vlastnom záujme   na slovo poslúchli. Viem, však, že ma neposlúchnete a po mojom   odchode i naďalej budete pokračovať vo svojej mrzkej hre. Ja som vás   varoval, a tým som vykonal svoju povinnosť. Dohovoril som.
    </tei:p>
    <tei:p>
     Tým sa banket skončil a barón, sprevádzaný svojimi úradníkmi, s   chladnou poklonou odobral sa na odpočinok do komnaty, ktorá preňho   bola pripravená na radnici.
    </tei:p>
    <tei:p>
     – Ale sme usadili tých chrapúňov, – uľavoval si vyparádený   Gajdošík, keď ostal osamote s Hrajnohom i Uhorčíkom v susednej izbe,   ktorá im bola vykázaná.
    </tei:p>
    <tei:p>
     – Len počkaj, – varoval ho večný hundroš Hrajnoha, – nekrič hop,   kým si nepreskočil. Ktovie, aký bude zajtrajšok, či sa skončí pre nás   tak slávne ako dnešok.
    </tei:p>
    <tei:p>
     – Čoho sa vlastne bojíš? – pýtal sa opatrný Uhorčík. – Žeby azda   skutočný barón Fornheim i so svojimi ľuďmi…
    </tei:p>
    <tei:p>
     – Pravdaže toho, – hundral Hrajnoha. – Uvidíte, zajtra prikvitnú   do mesta a potom veru neviem, kto vyhrá…
    </tei:p>
    <tei:p>
     – Vyhrá ten, kto je rozhodnejší, – ukončil debatu Gajdošík. – Kým   je s nami Jánošík, nebojím sa, dosiaľ sme to s ním ešte vždy vyhrali,   vyhráme aj teraz.
    </tei:p>
    <tei:p>
     Na mesto, či vlastne mestečko, sa zniesla vlažná letná noc a o   chvíľu všetko spalo po rozruchu dňa.
    </tei:p>
    <tei:p>
     Zato tým väčší rozruch nastal krátko po deviatej ráno. Rozruch a   strach. Dolu Muránskou ulicou smerom k námestiu sa rútil húf   zdivočelo vyzerajúcich ľudí, dobrých dvanásť ich mohlo byť. A keď   zaznel prvý alarmujúci výkrik: „Zbojníci sú tu!“ nastala všeobecná   panika, každý utekal domov a zamkol sa.
    </tei:p>
    <tei:p>
     Za chvíľu nebolo na revúckych uliciach – pravda, okrem domnelých   zbojníkov – už ani živej duše, len spoza záclon sa dívali von   ustrašené tváre, čo sa to bude, prekristapána, diať.
    </tei:p>
    <tei:p>
     Len tak sa mohlo stať, že tá „zbojnícka čvarga“ dostihla bez   prekážok námestie, tam sa najprv trochu nerozhodne poobzerala a potom   išla rovno k radnici na druhú stranu námestia.
    </tei:p>
    <tei:p>
     Pred bránou radnice práve v tom čase postávali niekoľkí vyparádení   „budínski husári“ vo svojich červených mentiekach. Medzi nimi bol aj   fúzatý Ilčík. Keď počul rev a hneď vzápätí sa objavili na druhej   strane námestia „zbojníci“, iba zahvizdol a povedal len: – Už sú tu!   – Potom vybehol hore schodmi na prvé poschodie, kde spal Ďurko   Jánošík a vo vedľajšej izbe jeho „miestodržiteľskí úradníci“   Gajdošík, Hrajnoha a Uhorčík, vrazil bez zaklopania do dvier a   udychčané zvestoval:
    </tei:p>
    <tei:p>
     – Ďurko, už ich máme na krku! Myslím, že sa prihnali všetci, aj s   barónom.
    </tei:p>
    <tei:p>
     Jánošík bol však už hore, stál pri obloku a pozorne načúval   rozčúleným hlasom zdola. Pokynul Ilčíkovi, aby bol ticho, rovnako aj   svojim trom „úradníkom“, ktorí tiež pribehli do jeho izby.
    </tei:p>
    <tei:p>
     – My že sme zbojníci? Vy ste zbojníci! – Kričali na seba pred   radnicou Jánošíkovi a Fornheimovi ľudia a toto vyhlásenie sa   nespočetne ráz a v najrôznejších variantoch opakovalo. No, bohapustá   trma-vrma. Revúčania sa pomaly osmeľovali von, veď sú tu i barónski   husári, tí by ich ochránili pred dobiedzajúcimi zbojníkmi, a čoskoro   ich stálo pred radnicou v polkruhu niekoľko stovák, aby boli svedkami   neslýchanej udalosti. Zbojníci chceli dnu do radnice, revúc o akomsi   strašnom podvode, a husári ich nepúšťali, ba i päsťami tvrdo   odrážali.
    </tei:p>
    <tei:p>
     Ale obloky radnice mali aj iných divákov. V otvorenom obloku sa   ukázala plešivá rozospatá hlava vicišpána Bánfalviho. Čudoval sa tomu   božiemu dopusteniu pred radnicou a len po chvíľke namáhavého   premýšľania si konečne uvedomil, čo sú tí trhani zač.
    </tei:p>
    <tei:p>
     – Aha! – zhíkol zarazene. – Veď sú to zbojníci!
    </tei:p>
    <tei:p>
     Len čo sa spamätal z veľkého úžasu, bez všetkých ceremónií vrútil   sa k nemu mešťanosta Nandráši.
    </tei:p>
    <tei:p>
     – Ježišmária, – zabedákal už vo dverách, – predstavte si, vaša   milosť, máme tu zbojníkov!
    </tei:p>
    <tei:p>
     – To vidím, pán mešťanosta, – odvetil sucho podžupan Bánfalvi. –   Pekné vysvedčenie pre vaše mesto, že sa môžu zbojníci odvážiť za   bieleho dňa až k radnici. Z toho vidím, ako sa staráte o bezpečnosť   mesta.
    </tei:p>
    <tei:p>
     To chudákovi mešťanostovi dodalo. Už sa videl pozbavený svojho   úradu a verejnému posmechu vydaný.
    </tei:p>
    <tei:p>
     – A to práve vtedy, – vydýchol utrápene, – keď tu máme toho   strašného baróna Fornheima.
    </tei:p>
    <tei:p>
     Mešťanostov úprimný povzdych pripomenul podžupanovi neblahú   skutočnosť. Hneď skrotol. Ale potom si uvedomil bez ohľadu na baróna   Fornheima svoju podžupanskú autoritu.
    </tei:p>
    <tei:p>
     Hej! – zareval nahnevane z obloka do toho zmätku pod bránou.
    </tei:p>
    <tei:p>
     Čo sa tu vlastne robí?!
    </tei:p>
    <tei:p>
     Hlas mal silný ako trúba, a tak sa všetky tváre obrátili k   nemu.
    </tei:p>
    <tei:p>
     – Čo sa robí? – vykríkol rozhorčene pravý barón Fornheim, dosiaľ   celkom bezvýsledne bojujúci proti uchvatiteľom svojej moci. – To sa   deje, že my chceme vojsť dnu, a títo prekliati zbojníci nás nechcú   pustiť.
    </tei:p>
    <tei:p>
     – Akože? – žasol Bánfalvi. – Zbojníci, že vás nechcú pustiť? Ale   veď vy ste zbojníci a tí, čo vás nechcú pustiť dnu, sú naši husári,   vlastne husári pána budínskeho miestodržiteľa. Taká drzosť!
    </tei:p>
    <tei:p>
     – A taký hlupák! – replikoval rozzúrene pravý barón Fornheim, na   ktorom, pravda, v tejto chvíli nebolo nič barónskeho.
    </tei:p>
    <tei:p>
     – Kto je hlupák? – zareval rozčúlene podžupan, pričom sa tak nahol   z obloka, že skoro z neho vypadol.
    </tei:p>
    <tei:p>
     – Vy ste ten hlupák! – znela rozhorčená barónova odpoveď.   Jánošíkovci v blízkom obloku sa skoro prehýbali od smiechu a veľmi   ľutovali, že po tomto prekvapujúcom označení nemohli vidieť   Bánfalviho tvár.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Podžupan nechcel veriť svojim ušiam. Akože? To špinavé zbojníčisko   sa opováži jemu, gemerskému vicišpánovi nadať do hlupákov? To si   odpyká.
    </tei:p>
    <tei:p>
     Chyťte ho! – zavrešťal dopálene rehotajúcim sa husárom. – Tristo   striel vám do matere, všetkých pochytajte a rovno do temnice s   nimi!
    </tei:p>
    <tei:p>
     „Husári“ napokon zvážneli, ale prv, než by sa boli dali do roboty,   najprv sa pozreli do miestodržiteľovho obloka.
    </tei:p>
    <tei:p>
     Čo váhate? – zareval na nich napajedene vicišpán. – Rozkázal som   vám, aby ste tých trhanov poviazali a do temnice hodili!
    </tei:p>
    <tei:p>
     – S odpustením, vaša milosť, – odpovedal chladno jeden z cudzích   hrdinských husárov, – my prijímame rozkazy len z úst nášho veliteľa,   jeho excelencie pána miestodržiteľovho zástupcu baróna Fornheima.
    </tei:p>
    <tei:p>
     – To som ja! – vykríkol zúfalo pravý Fornheim a bol by i ďalej   kričal, nebyť Muchu, ktorý mu uštedril jednu medzi rebrá.
    </tei:p>
    <tei:p>
     Ticho! – zahriakol ho. Tamto je náš veliteľ, jeho excelencia pán   barón Fornheim, – a ukázal prstom na Jánošíka, ktorý stál pri   otvorenom obloku a obklopený svojimi priateľmi sa díval na komický   výjav dolu pred bránou.
    </tei:p>
    <tei:p>
     – Máme ich polapať? – spytovali sa pohľady jeho ľudí.
    </tei:p>
    <tei:p>
     Na veľké ustrnutie svojich troch priateľov Jánošík prikývol   hlavou, na čo „husári“ vykonali rozkaz, a to tak horlivo, že o minútu   nebolo pred bránou radnice už ani jedného „zbojníka“.
    </tei:p>
    <tei:p>
     – Ale, Ďurko, – horekoval Uhorčík, – čo si ich dal zlapať? Teraz   musí všetko vyjsť najavo.
    </tei:p>
    <tei:p>
     – Nemaj strach, – upokojoval ho Ďurko. – Chlapi môžu hovoriť, čo   chcú, nik im neuverí. Bánfalvi im neuverí. Vicišpán nie je taký   človek, ktorý by sa opovážil na ich slová podniknúť niečo proti mne,   dokiaľ mám na sebe šaty jeho excelencie pána miestodržiteľského   zástupcu baróna Fornheima. To by musel mať v rukách celkom rukolapné   dôkazy, a tie nemá. A konečne, keby ich aj mal, to by mu tiež   nepomohlo, lebo my sme tu páni, my sme tu silnejší, a obrániť by sme   sa vedeli, i keby celú Revúcu poštval na nás.
    </tei:p>
    <tei:p>
     Práve v tom momente vrazil do izby po energickom zaklopaní milý   podžupan, ešte vždy rozčúlený a červený ako rak.
    </tei:p>
    <tei:p>
     – Taká drzosť! Taká opovážlivosť! – kričal hneď odo dvier.
    </tei:p>
    <tei:p>
     – Čože sa vám stalo, vaša milosť? – spytoval sa Ďurko Jánošík s   priateľskou účasťou, keď sa mu podarilo potlačiť úsmev na perách.
    </tei:p>
    <tei:p>
     – Ten ničomník! – nadával Bánfalvi. – No len počkaj, veď ťa ja   naučím móresu!
    </tei:p>
    <tei:p>
     – Ale čo, preboha, vaša milosť, kto vám čo spravil?
    </tei:p>
    <tei:p>
     – Počuli ste toho lumpa, ako ma urazil? – zúril podžupan.
    </tei:p>
    <tei:p>
     – Áno, čosi som počul, – poznamenal nevinne Ďurko Jánošík, – čosi   ako…
    </tei:p>
    <tei:p>
     – Do hlupákov mi nadal ten zbojník, mne, gemerskému podžupanovi!   Do hlupákov!
    </tei:p>
    <tei:p>
     – No to je ozaj najvyšší stupeň nehanebnosti, – podpichoval   Jánošík zúriaceho hodnostára. – Ten chlap si zasluhuje príkladné   potrestanie.
    </tei:p>
    <tei:p>
     – Veď ho ani neminie, na to vám dávam čestné slovo, vaša   excelencia.
    </tei:p>
    <tei:p>
     – Tak je to správne, pán podžupan, to sa mi páči, najvyšší úradník   župy musí preukázať energiu, keď ide o jeho povesť.
    </tei:p>
    <tei:p>
     Barónova pochvala zrejme Bánfalvimu zalichotila, hlboko sa uklonil   a potom rýchlo uvažoval, aký trest má vymerať uväznenému zbojníkovi a   jeho druhom. Šibenica? Mučiareň? Alebo len obyčajný dereš? Dereš by   bol príliš mierny trest za takú bohapustú urážku…
    </tei:p>
    <tei:p>
     – Obesiť ho dám! – vybuchlo z neho po chvíli.
    </tei:p>
    <tei:p>
     – Ale, ale, vaša milosť, –– utišoval Ďurko Jánošík napajedeného   zemana, – úplne postačí dereš, načo hneď vešanie? To by urobilo zlú   krv medzi ľuďmi, a to je zbytočné, keď máme i tak dosť iných   starostí, načo ešte poburovať ľudí.
    </tei:p>
    <tei:p>
     Bolo už poludnie a bezprostredne pred obedom, keď do izby Ďurka   Jánošíka, ktorý bol teraz už sám, po nesmelom zaklopaní vkročil   Bánfalvi, nasledovaný ustrašeným mešťanostom Nandrášim.
    </tei:p>
    <tei:p>
     – Čo nového mi nesiete? – pýtal sa zdvorilo Jánošík.
    </tei:p>
    <tei:p>
     Bánfalvi najprv v rozpakoch zakašlal, ani sa neodvážiac sadnúť si   na ponúkanú stolicu, ale potom si predsa len dodal odvahy.
    </tei:p>
    <tei:p>
     – Predstavte si, vaša excelencia, – prehovoril po dlhom okúňaní, –   vypočuli sme tých ničomníkov a oni tvrdia, že nie sú zbojníci!
    </tei:p>
    <tei:p>
     – Naozaj? – usmial sa dobromyseľne Jánošík, – ale to sa dalo   konečne čakať.
    </tei:p>
    <tei:p>
     – Že sa to dalo čakať? – žasol Bánfalvi. – Tomu dobre   nerozumiem…
    </tei:p>
    <tei:p>
     – Nerozumiete? – čudoval sa Ďurko Jánošík. – Predsa ani jeden   zločinec sa nerád priznáva. Nie je to jasné?
    </tei:p>
    <tei:p>
     – Isteže, isteže, vaša excelencia, – škrabal sa za uchom gemerský   vicišpán. – Ale tí darebáci tvrdia ešte aj niečo iné… Predstavte si,   vaša excelencia, oni tvrdia, že zbojníci ste vy, a nie oni.
    </tei:p>
    <tei:p>
     – My že sme zbojníci? Ja a môj sprievod? – žasol Ďurko, pričom sa   mu v očiach veselo zablýskalo.
    </tei:p>
    <tei:p>
     – Áno, vaša excelencia, tak hovoria. A tvrdí to najmä ten   ničomník, čo ma tak surovo urazil. Predstavte si, vaša excelencia, on   je vraj barón Fornheim a nie vy, vaši ľudia ho vraj prepadli pod   Muráňom pri kúpaní, prevliekli sa do ich šiat, zanechali im svoje   handry a teraz sa vydávajú za budínske panstvo.
    </tei:p>
    <tei:p>
     – Pekne vymyslené, – prikývol uznanlivo Ďurko Jánošík. – Človek od   tých vagabundov takú bujnú fantáziu ani neočakával. No a čo vy na to,   vaša milosť? – spýtal sa zvedavo.
    </tei:p>
    <tei:p>
     – Azda si len nemyslíte, vaša excelencia, že by sme boli čo len na   chvíľku uverili tým bláznivým rečiam? – ohradil sa rozhorčene   Bánfalvi, ale akýsi utajený záblesk v oku Ďurkovi prezrádzal, že vo   vicišpánovej duši sa pohlo určité podozrenie.
    </tei:p>
    <tei:p>
     – A čo zamýšľate s nimi urobiť?
    </tei:p>
    <tei:p>
     – Čo s nimi zamýšľam? – hundral zamyslene Bánfalvi. – Dostanú, čo   si zaslúžia, – odpovedal trochu vyhýbavo.
    </tei:p>
    <tei:p>
     – To aj od vás očakávam, pán podžupan, – povedal Jánošík sucho. –   Urazili vás, urazili mňa…
    </tei:p>
    <tei:p>
     – Ach, veď ten darebák si to odskáče, – zakypel znova Bánfalvi. –   Ja, že vraj hlupák! No počkaj, na dereši budeš spievať inú   pesničku…
    </tei:p>
    <tei:p>
     Popoludní všetko dokazovalo, že sa na radničnom dvore chystá niečo   neobvyklé. Budínski husári i domáci hajdúsi v hlúčikoch postávali na   nádvorí, a keď potom starý mestský hajdúch Náco za žalárnikovej   pomoci vyniesol z väznice naprostred dvora dereš, už bolo jasné,   koľko bije.
    </tei:p>
    <tei:p>
     O hodinku, o dve sa začali trúsiť aj honorácie, podžupanom   osobitne pozvané, a keď udrela piata, dvor radnice už bol plný   zvedavo sa prizerajúcich mešťanov, ktorí mali byť svedkami   predbežného potrestania polapaných zbojníkov, hlavne však toho, kto   sa s takou drzou tvárou opovážil uraziť podžupana, a to ešte v   prítomnosti jeho excelencie baróna Fornheima, druhého najvyššieho   úradníka v krajine!
    </tei:p>
    <tei:p>
     Pravda, ani to neostalo utajené, akými nemožnými vymysleninami sa   bránia zlapaní zbojníci, že totiž zbojníci nie sú oni, ale nepravý   barón Fornheim a jeho sprievod, a tak teda zvedavosť vzrastala.
    </tei:p>
    <tei:p>
     – Miesto pre jeho milosť pána vicišpána! – ozval sa zrazu od   pijatiky chrapľavý hlas starého hajdúcha Náca.
    </tei:p>
    <tei:p>
     Mešťania pred vicišpánom úctivo sňali klobúky a horlivo mu   spravili miesto. Len čo sa usadil, znovu zaznel hlas hajdúcha   Náca:
    </tei:p>
    <tei:p>
     – Miesto pre jeho excelenciu pána baróna Fornheima!
    </tei:p>
    <tei:p>
     Teraz sa rozostúpili mešťania ešte úctivejšie a rýchlejšie, lebo   už vedeli, že s barónom nie sú nijaké žarty, radšej sa mu na míle   vyhnúť. – Ale chlap je to na mieste, – uznávali, obdivujúc jeho   obrovitú postavu.
    </tei:p>
    <tei:p>
     Vtom sa však otvorili dvere vedúce do šatlavy a z nich sa začali   trúsiť po jednom chlapi, čo dnes ráno tak splašili mestečko. Teraz sa   už skleslo správali, akoby nedúfali, že im niekto uverí.
    </tei:p>
    <tei:p>
     Iba ten, čo o sebe tvrdil, že je skutočným barónom Fornheimom, bol   stále ešte vzdorovitý a zlostne gánil na uchvatiteľa svojho „ja“.
    </tei:p>
    <tei:p>
     Chcel vari niečo povedať, ale už povstal z miesta mešťanosta   Nandráši a spustil:
    </tei:p>
    <tei:p>
     – Vy, banda zbojnícka, za to, že ste sa opovážili vkročiť na pôdu   nášho mesta a robiť výtržnosti pred radnicou, spravodlivý trest veru   bude odmenou! Každý dostane najprv päťadvadsať palíc, tu hneď na   mieste. A keď sa to stane, pôjdete naspäť do šatlavy, aby ste tam   čakali na ďalší spravodlivý súd, lebo iste ešte aj iné zločiny   zaťažujú vašu čiernu dušu. Hajdúsi, konajte svoju povinnosť!
    </tei:p>
    <tei:p>
     Rozkaz platil pre dvoch zavalitých fúzatých mestských hajdúchov,   ktorí stáli so zväzkom lieskovíc vedľa dereša, pripravení na   prácu.
    </tei:p>
    <tei:p>
     Ale skôr ako mohli zdrapiť najbližšie stojaceho previnilca,   odsotil ich chlap, ktorý si dovolil dnes ráno tak spupne uraziť jeho   milosť pána podžupana Bánfalviho a ktorý bol podľa všetkého vodcom   celej bandy.
    </tei:p>
    <tei:p>
     – Opovážte sa! – zareval na nich srdnato.
    </tei:p>
    <tei:p>
     –Oho! – zvrieskli prekvapene hajdúsi.
    </tei:p>
    <tei:p>
     Ohó! skríkli i mešťania na čele so svojím mešťanostom.
    </tei:p>
    <tei:p>
     – Ohó! – užasol aj podžupan nad toľkou trúfalosťou drzého   zbojníka.
    </tei:p>
    <tei:p>
     Keď je taký nedočkavý, začnite rovno s ním, – usúdil múdro   mešťanosta. – Ale namiesto päťadvadsať dostane päťdesiat, správne   nameraných!
    </tei:p>
    <tei:p>
     – Tak je dobre, oduševnili sa diváci. – Päťdesiat je krásny   počet.
    </tei:p>
    <tei:p>
     Najväčšmi sa to páčilo obom nasršeným hajdúchom, ale keď chceli po   chlapovi chňapnúť, šikovne im uhol.
    </tei:p>
    <tei:p>
     Len sa opovážte na mňa siahnuť, hlupáci! Či ešte stále nechápete,   že som miestodržiteľský zástupca barón Fornheim?
    </tei:p>
    <tei:p>
     Odpoveďou mu bol náramný rehot. Podarené, čo? smiali sa   diváci.
    </tei:p>
    <tei:p>
     Ako vysoko si trúfa!
    </tei:p>
    <tei:p>
     Len sa smejte, mamľasi! hrozil chudák barón Fornheim zaťatými   päsťami, – veď si to kruto odpykáte!
    </tei:p>
    <tei:p>
     To si dal! Urazení Revúčania teraz dotierali doňho ako sršne:
    </tei:p>
    <tei:p>
     To je drzosť! Nedáme sa urážať takým špinavým zbojníckym   pobehajom! Na dereš s ním!
    </tei:p>
    <tei:p>
     – Ja na dereš? hulákal barón so spenenými ústami. – Tamten patrí   na dereš, a nie ja! ukázal prstom na Jánošíka, pokojne sediaceho   vedľa Bánfalviho. – To je ten arcilotor, čo ma prepadol i so svojimi   ľuďmi pri potoku a prisvojil si šaty a hodnosť!
    </tei:p>
    <tei:p>
     Na radničnom dvore sa po takom neslýchanom obvinení rozhostilo   hrobové ticho. Ohromení diváci upreli zrak na baróna Fornheima, čo on   na to. Iste vyskočí pobúrene z miesta a jediným pohľadom opovážlivca   rozdrví.
    </tei:p>
    <tei:p>
     Ale nič také sa nestalo, jeho excelencia opovržlivo mávla rukou,   akoby celé to nehorázne tvrdenie nestálo za reč, a nijako sa nedala   vyrušiť zo svojho majestátneho pokoja.
    </tei:p>
    <tei:p>
     Konečne musel zasiahnuť podžupan, ktorý už mal toho všetkého po   krk.
    </tei:p>
    <tei:p>
     – Aké reči, – zareval napajedene. – Na dereš s ním!
    </tei:p>
    <tei:p>
     Hajdúsi napriek väzňovým protestom s ochotou splnili rozkaz, a keď   chudák pravý Fornheim už ležal k lavici priviazaný, obrátil tvár k   podžupanovi:
    </tei:p>
    <tei:p>
     – Vedel som už z úradu, – kričal, – že gemerský podžupan Bánfalvi   má slamu v hlave, ale že je taký idiot, to som predsa len   nevedel.
    </tei:p>
    <tei:p>
     Ďalšie jeho výkriky zanikli v úderoch lieskovíc, ktoré sa s veľkou   dôraznosťou začali sypať na obnažené telo vinníka.
    </tei:p>
    <tei:p>
     Tak dostal miestodržiteľský zástupca barón Fornheim na rozkaz   svojich podriadených päťdesiat na zadnú čiastku tela.
    </tei:p>
    <tei:p>
     – Videli ste, aké pohľady na nás metal chudák barón, keď zliezol z   dereša? – smial sa večer v Jánošíkovej izbe Hrajnoha, keď už bolo   dávno po všetkom a dramatickými udalosťami dňa rozrušené mesto   chystalo sa na nočný odpočinok.
    </tei:p>
    <tei:p>
     – Je mi ho vlastne ľúto, priznával sa Ďurko Jánošík trochu smutne,   – proti nemu nemám nič, zdá sa, že to nie je zlý človek, ale i to je   pravda, že dobre padlo môjmu zbojníckemu srdcu, keď som videl, ako   palicujú takého vznešeného pána jeho vlastní ľudia. Aspoň skúsil na   vlastnom tele, čo je to pandúrska spravodlivosť.
    </tei:p>
    <tei:p>
     Príjemne sa rozprávalo priateľom v Ďurkovej izbe po vzrušeniach   dňa, iba Uhorčík bol akosi nezvykle zamyslený.
    </tei:p>
    <tei:p>
     – A tebe čo sadlo na nos? – doberal si ho Gajdošík.
    </tei:p>
    <tei:p>
     – Nič mi nesadlo na nos, priateľu, – odpovedal vážne Uhorčík. –   Myslím na to, čo vlastne zakričal chudák Fornheim na Bánfalviho, keď   zliezol z dereša…
    </tei:p>
    <tei:p>
     – Čo zakričal? – zvážnel i Jánošík a pozrel na Uhorčíka.
    </tei:p>
    <tei:p>
     – Neporozumel som, ale viem, že mu zakričal niečo po   francúzsky.
    </tei:p>
    <tei:p>
     – Po francúzsky? – žasli chlapi. – A ako vieš, že po   francúzsky?
    </tei:p>
    <tei:p>
     – Viem. Bol som dlho vojakom a zatáral som sa i do Francúzska,   poznám tú reč, i keď som ju už skoro zabudol.
    </tei:p>
    <tei:p>
     Jánošík sa zamyslel.
    </tei:p>
    <tei:p>
     – Rozumiem, čo má náš Uhorčík na ume, – ozval sa napokon. – Ako   viete, priatelia moji, naša šľachta sa vždy opičila po cudzej móde, a   keďže mimo hraníc našej krajiny je už dávno v móde, že aristokrati   hovoria medzi sebou po francúzsky, prijala i naša šľachta tento zvyk,   aby sa i tak rozlišovala od nižších stavov. A podľa francúzštiny sa   potom aristokrati poznávajú.
    </tei:p>
    <tei:p>
     Nuž to bolo veľmi vážne. Vyjadril to vzápätí Uhorčík.
    </tei:p>
    <tei:p>
     – A to znamená, že sme tu v nebezpečenstve.
    </tei:p>
    <tei:p>
     Jánošík uspokojivo mávol rukou.
    </tei:p>
    <tei:p>
     – Niet tu nijakého priameho nebezpečenstva, Bánfalvi má teraz síce   už oprávnené podozrenie, aleje ešte ďaleko od istoty. Kým nebude mať   poruke nejaký dôkaz, neopováži sa proti mne vystúpiť. A keby aj… Azda   by sme si len vedeli pomôcť.
    </tei:p>
    <tei:p>
     – Tak je to, Ďurko, to je správna reč! – zvolal Hrajnoha mocným   hlasom, až zarinčali sklá v oblokoch. – A aby som povedal pravdu, už   sa mi tento panský život prejedol.
    </tei:p>
    <tei:p>
     Ale pocit nebezpečenstva ich predsa len donútil, aby tej noci   ostali všetci štyria pospolu. Opatrný Uhorčík sa postaral o to, aby   aj ostatní „budínski husári“ boli pripravení, čo tí prijali s   ohromnou radosťou, lebo už všetci úprimne túžili zvliecť parádne   mundúry a dať zbohom Revúcej.
    </tei:p>
    <tei:p>
     Bolo včasné ráno, keď na dvere izby Ďurka Jánošíka niekto   zabúchal.
    </tei:p>
    <tei:p>
     – Otvoriť? – zašepkal Uhorčík.
    </tei:p>
    <tei:p>
     – Pravdaže, – odvetil pokojne Jánošík a sám vstal z postele, aby   otvoril včasnému návštevníkovi.
    </tei:p>
    <tei:p>
     Nebol to nikto iný ako Šuvada.
    </tei:p>
    <tei:p>
     Len čo vpadol do izby a zavrel za sebou dvere, tlmene zvolal:
    </tei:p>
    <tei:p>
     – Zle je! Chystajú čosi proti vám a ja som vás prišiel   varovať!
    </tei:p>
    <tei:p>
     – Koho varovať? – spýtal sa pokojne Ďurko Jánošík a ostro pozrel   na svojho chránenca.
    </tei:p>
    <tei:p>
     Ten sa mu otvorene zahľadel do tváre.
    </tei:p>
    <tei:p>
     – Vás, hôrni chlapci, – povedal celkom zreteľne.
    </tei:p>
    <tei:p>
     Takáto prekvapujúca odpoveď potrebovala dôkladné vysvetlenie.   Dočerta, vari už celá Revúca vie, že jeho excelencia barón Fornheim   nie je tým, za koho sa vydáva?
    </tei:p>
    <tei:p>
     Uhorčík cítil, že sa musí do toho vložiť.
    </tei:p>
    <tei:p>
     – To si si iste dvere splietol, kamarát, – povedal priateľsky. –   My sme tu jeho excelencia pán barón Fornheim a jeho generálny štáb, a   hôrni chlapci, ktorých hľadáš, tí sedia v mestskej šatlave. Ak im máš   niečo oznámiť, tak zbehni dolu na dvor!
    </tei:p>
    <tei:p>
     Ale to na Šuvadu neplatilo.
    </tei:p>
    <tei:p>
     – Je to veľmi zlé, kapitán Jánošík, – riekol ticho, s vrúcnou   oddanosťou hľadiac na mladého obra. – Chystajú sa nedobré veci.
    </tei:p>
    <tei:p>
     – Človeče, – zvolal Jánošík prekvapene. – Ako to, že ma pokladáš   za Jánošíka, keď ma tu všetci nazývajú barónom Fornheimom?
    </tei:p>
    <tei:p>
     – Ach, kapitán, – usmial sa Šuvada, – ani na chvíľu som vás   nepokladal za baróna Fornheima, poznám dobre pánov a viem, že ani   jeden z nich by nebol schopný takého skutku, aký bol váš, keď ste ma   dali na fľaku prepustiť z väzenia a vicišpána a mešťanostu ste   verejne pokarhali za moje odsúdenie. A keď som potom videl, čo sa   dialo včera v meste, to som už vedel, že ten nosatý chlap, čo sa   vydával za baróna Fornheima a bol za to palicovaný, je ozajstným   Fornheimom, zatiaľ čo vy tu…
    </tei:p>
    <tei:p>
     – No len dopovedz, neboj sa, – vyzval ho Hrajnoha nemilostivo, –   zatiaľ čo my sme len podvodníci.
    </tei:p>
    <tei:p>
     – Nieže tak! – vykríkol Šuvada. – Nie podvodníci, ale dobrí,   spravodliví ľudia, metla pre pánov a požehnanie pre úbohého   poddaného.
    </tei:p>
    <tei:p>
     – No, to sa mi už väčšmi páči, – chválil ho Hrajnoha, – začínaš   dobre hovoriť.
    </tei:p>
    <tei:p>
     – Veď ja sám by som rád šiel medzi vás, – zajachtal Šuvada.
    </tei:p>
    <tei:p>
     – Akože? – čudovali sa priatelia. – Ty by si chcel medzi nás? Čo   ti to zišlo na um?
    </tei:p>
    <tei:p>
     – A veru, – odvetil zanovito Šuvada. – A stanem sa zbojníkom, i   keby ste nechceli. Ak ma medzi seba neprijmete, ja si už nájdem   niekde iných, ktorí ma vďačne uvítajú, lebo chlap som tvrdý a moje   päste niečo dokážu.
    </tei:p>
    <tei:p>
     – Naozaj chceš medzi nás, Šuvada? – pýtal sa ho Ďurko Jánošík   vážne.
    </tei:p>
    <tei:p>
     – Chcem, – odpovedal pevne Šuvada.
    </tei:p>
    <tei:p>
     – A dobre si si to rozmyslel?
    </tei:p>
    <tei:p>
     – Dobre. Aké tu vlastne rozmýšľanie? Túžil som sa stať hôrnym   chlapcom hneď od tej chvíle, čo sa mi stala tá vec s drábom.
    </tei:p>
    <tei:p>
     – A ako si spoznal, že som Jánošík? – pýtal sa ešte Ďurko, ktorý   mal rád vo všetkom jasno.
    </tei:p>
    <tei:p>
     – Tušil som to hneď od začiatku, – odpovedal úprimne Šuvada. – U   nás v Gemeri každý vie, ako Jánošík vyzerá, a keď som sa na vás,   kapitán môj, pozrel, videl som vo vás i pod tou panskou mentiekou   Ďurka Jánošíka. No a potvrdil to aj rozhovor, ktorý som práve pred   chvíľočkou počul medzi Bánfalvim a mešťanostom Nandrášim, keď som sa   prebudil v šope na sene na dolnom konci mesta…
    </tei:p>
    <tei:p>
     Hľa, pre Šuvadu samého boli by aj zabudli na to najdôležitejšie,   na jeho posolstvo.
    </tei:p>
    <tei:p>
     – Musíš nám presne povedať, čo si počul a ako si počul, milý   Šuvada, – upozorňoval ho Jánošík.
    </tei:p>
    <tei:p>
     – Ani slovo nevynechám, kapitán môj, – odvetil Šuvada. – Ležal som   tak blízko nich, že by som bol mohol Bánfalviho za nohy potiahnuť.   Stalo sa to takto: v Revúcej som sa po prepustení zo žalára nechcel   ukazovať, lebo tam by ma boli mohli po vašom odchode znova zlapať a   do šatlavy strčiť, i tak som počul pánov hundrať, že rozsudky pána   baróna Fornheima neplatia, sú protizákonné a musia byť hneď po   odchode jeho excelencie zrušené. Vo dne som sa teda potuloval v okolí   mesta a večer som zaliezol do šopy sena, čo stojí na dolnom konci   mesta hneď pri hradskej.
    </tei:p>
    <tei:p>
     Zavčas ráno ma zobudil hlasný hovor. Opatrne som vystrčil hlavu zo   sena, či to nehovoria o mne, či ma reku v šope niekto nevyňuchal, ale   hneď som vtiahol hlavu späť. Pri šope stál vicišpán Bánfalvi a čosi   prikazoval mešťanostovi Nandrášimu. Ale najčudnejšie na veci bolo, že   mešťanosta sedel na koni, akoby na dlhšiu cestu pripravený, zatiaľ čo   vicišpán si vyšiel na koniec mesta pešky.
    </tei:p>
    <tei:p>
     – Dávajte dobrý pozor, pán mešťanosta, – počul som vicišpána   hovoriť, – poviem vám to ešte raz. Pôjdete rovno do Krásnej Hôrky k   môjmu dobrému priateľovi grófovi Gejzovi Andrássymu. Dáte ho odo mňa   pekne pozdravovať a žeby si hneď dal osedlať najlepšieho koňa a šiel   s vami sem do Revúcej. Rozumeli ste ma?
    </tei:p>
    <tei:p>
     Rozumel, vaša milosť.
    </tei:p>
    <tei:p>
     – Potom mu vyrozprávajte, že tu máme na návšteve   miestodržiteľského zástupcu baróna Fornheima, ktorý nám tu všetko   obracia naruby, uráža uhorské zákony i zemiansku dôstojnosť a vôbec   počína si tak, akoby nemal v hlave všetko v poriadku.
    </tei:p>
    <tei:p>
     – Podľa rozkazu, vaša milosť.
    </tei:p>
    <tei:p>
     – A povedzte grófovi Andrássymu toto: barón Fornheim bude asi   podvodník.
    </tei:p>
    <tei:p>
     – Akože, vaša milosť? – počul som užasnuto vykríknuť mešťanostu. –   Jeho excelencia podvodník?
    </tei:p>
    <tei:p>
     – Mlčte a neprerušujte ma! – rozkríkol sa vicišpán dopálene na   mešťanostu.– A že barónom Fornheimom bude asi ten, ktorému sme dali   pre spurnosť vysádzať na dereši päťdesiatku, lebo potom skríkol na   mňa po francúzsky, že si to odpykám. Ježišmária, aká hanba, ak sa   ukáže, že som dal vypalicovať naozajstného baróna Fornheima! –   vicišpán sa skoro rozplakal. – Bežte už, preboha, bežte po pána   grófa, on jediný bude môcť povedať, ktorý z nich má pravdu, lebo   pravého Fornheima dobre pozná zo svojich viedenských čias. A nech   privedie so sebou väčší počet ozbrojených ľudí, lebo je možné, že ich   budeme potrebovať.
    </tei:p>
    <tei:p>
     Mešťanosta oddupotal a vicišpán sa vrátil do mesta. O chvíľu som   sa pobral i ja a našťastie som našiel bránu radnice otvorenú.
    </tei:p>
    <tei:p>
     – Nuž pekne ti ďakujem, milý Šuvada, za tvoju vernosť, urobil si   nám dobrú službu, – povedal Ďurko Jánošík priateľsky a silne   potriasol ruku, ktorú mu Šuvada nesmelo podal.
    </tei:p>
    <tei:p>
     – Nemáte za čo ďakovať, kapitán, – vravel dojato Šuvada a hrdinsky   utajil ston, keď mu Jánošík trochu pevnejšie stisol ruku na znamenie   svojej vďačnosti. Ale keď sa pozrel, videl, ako mu spoza nechtov   kvapkala krv.
    </tei:p>
    <tei:p>
     – Vidíš, – rehúňal sa Hrajnoha, – tak je to, keď podávaš ruku   nášmu kapitánovi. Nič si z toho nerob, stalo sa to aj onakvejším   chlapom, hoci ty nepatríš medzi naposlednejších, len čo je   pravda.
    </tei:p>
    <tei:p>
     Všetko sa smialo, iba Jánošík nie. V rozpakoch, ba temer zahanbene   sa díval na Šuvadovu krvácajúcu ruku.
    </tei:p>
    <tei:p>
     – Odpusť, – zašomral, – nemyslel som to tak, len som proti vôli   trochu pevnejšie stisol. Bohvie, čo to mám za ruku…
    </tei:p>
    <tei:p>
     Jedného zimného dňa, keď jánošíkovci nečinne odpočívali vo svojom   zimnom hniezde pod šútovským vodopádom, zaháňali nudu siláckymi   kúskami. Skúšali, kto z nich má najviac sily v pästi. Hrajnoha   napríklad hravo zohýbal v rukách silný železný prút, akoby to bola   slabá vŕbová vetvička, a keď prišla skúška s tvrdým zimným jablkom,   nejeden zo zbojníkov ho rozdrvil. I to bol dobrý výkon. Ale Ďurko   Jánošík spravil s jablkom čosi celkom iné. Vzal ho do ruky, trochu   stisol a z jablka vystrekla tekutá kaša.
    </tei:p>
    <tei:p>
     To isté, čo vtedy cítili hôrni chlapci, musel teraz cítiť aj   Šuvada, a jeho pohľad bol plný neskonalého obdivu.
    </tei:p>
    <tei:p>
     – A čo teraz? – pýtal sa Ilčík trochu znepokojene. – Máme tu azda   čakať, kým sem prídu Andrássyovci?
    </tei:p>
    <tei:p>
     – Predbežne sme tu my páni, – vyhlásil Jánošík pevne. – Kedy sem   majú prísť tí ľudia z Krásnej Hôrky? – spýtal sa Šuvadu.
    </tei:p>
    <tei:p>
     – Podvečer, ako hovoril mešťanosta.
    </tei:p>
    <tei:p>
     – No to máme ešte dosť času.
    </tei:p>
    <tei:p>
     Potom sa obrátil k svojim spoločníkom.
    </tei:p>
    <tei:p>
     – A vy choďte von, robte sa, akoby ste o ničom nevedeli, nech   nemajú nijaké podozrenie.
    </tei:p>
    <tei:p>
     Ešte bolo ďaleko do obeda, keď si jeho excelencia dala zavolať k   sebe vicišpána Bánfalviho.
    </tei:p>
    <tei:p>
     Hneď sa hlásil, vkročiac do izby miestodržiteľského zástupcu s   úctivou poklonou, ale v jeho zraku bolo už viditeľné podozrenie, hlas   sa mu už nerozplýval toľkou preúctivou zdvorilosťou a   pokornosťou.
    </tei:p>
    <tei:p>
     – Ide o takúto vec, vaša milosť, – prikročil Jánošík hneď k veci,   uprúc na podžupana pohľad, pod ktorým mu bolo nevoľno. – Viete dobre,   že som vyzbrojený neobmedzenou plnou mocou a že moje rozkazy musia   byť vyplnené do poslednej litery.
    </tei:p>
    <tei:p>
     – Viem, vaša excelencia, – pripustil Bánfalvi váhavo, nevediac,   kam tento hrozný človek mieri.
    </tei:p>
    <tei:p>
     – I to viete, aké následky čakajú na toho, kto sa opováži   neuposlúchnuť?
    </tei:p>
    <tei:p>
     – I to viem, vaša excelencia, ale…
    </tei:p>
    <tei:p>
     – Aké ale?
    </tei:p>
    <tei:p>
     Bánfalvi sa rozpačito odmlčal. Len-len že mu nevykĺzlo z úst, že   má oprávnené pochybnosti o jeho totožnosti. Ak je pred ním sediaci   chlap skutočne barón Fornheim, čomu ostatne už skoro vôbec neveril,   barón by mu to nikdy neodpustil, ak je však drzým zbojníckym   uzurpátorom, čo je viac ako pravdepodobné, potom by hneď zvetril   nebezpečenstvo, a než by sa dostavil sem Andrássy i so svojimi ľuďmi,   bol by už dávno za horami za dolami.
    </tei:p>
    <tei:p>
     – Nič, vaša excelencia, – riekol pokorne,– nemám už nijakej   poznámky.
    </tei:p>
    <tei:p>
     – Tak vám teda nakazujem, pán podžupan, – povedal Jánošík hlasom,   ktorý nestrpel nijakú námietku, – aby ste na tretiu hodinu popoludní   zvolali na radnicu všetko okolité, v blízkosti bývajúce popredné   zemianstvo, ako i všetky mestské honorácie. Rozumeli ste ma, vaša   milosť?
    </tei:p>
    <tei:p>
     – Rozumel, vaša excelencia, rozumel, – jachtal užasnuto Bánfalvi,   vôbec ničomu nerozumejúc. – Ale…
    </tei:p>
    <tei:p>
     – Zase to vaše večné „ale“, pán podžupan, – zahriakol ho   Jánošík.
    </tei:p>
    <tei:p>
     – Prosím o prepáčenie, vaša excelencia, – potil sa podžupan. – Len   celkom nerozumiem…
    </tei:p>
    <tei:p>
     – Aha, nerozumiete, prečo to robím? Tak vám to poviem: robím to   preto, aby som sa osobne spoznal s poprednými osobnosťami tohto   kraja, chcem vedieť, akého sú zmýšľania, lebo po tom, čo som tu   dosiaľ skúsil, mám veľké pochybnosti, či budú nariadenia nášho   najmilostivejšieho panovníka slepo vykonávané a či bude správnym   spôsobom chápaný duch, aký má zavládnuť v celej krajine po porážke   Rákócziho a ^radnej uhorskej šľachty. Hovorím dosť jasne, pán   podžupan?
    </tei:p>
    <tei:p>
     Isteže, vaša excelencia, – ukláňal sa Bánfalvi, usilovne   premýšľajúc, čo za tým zvolaním väzí, lebo že to nebude nič dobré, o   tom bol presvedčený, či už vydal rozkaz ozajstný miestodržiteľský   zástupca, alebo zbojník.
    </tei:p>
    <tei:p>
     – Lenže…
    </tei:p>
    <tei:p>
     – Čo zasa máte, vaša milosť? S vami je už naozaj na nevydržanie! –   buchol Jánošík na stôl. – Samé okolky!
    </tei:p>
    <tei:p>
     – Nech mi vaša excelencia ráči odpustiť, – ospravedlňoval sa   pokorne podžupan. – Neviem však, či budem môcť zohnať do tretej   zemanov z celého okolia, niektorí bývajú odtiaľto dosť ďaleko.
    </tei:p>
    <tei:p>
     Jánošík úsečne odpovedal:
    </tei:p>
    <tei:p>
     – Zožeňte, koho môžete.
    </tei:p>
    <tei:p>
     – Prosím, vaša excelencia.
    </tei:p>
    <tei:p>
     – A ešte niečo, vaša milosť. Som tu ako úradná osoba, ako zástupca   nášho najmilostivejšieho panovníka. Chápete?
    </tei:p>
    <tei:p>
     – Áno, vaša excelencia.
    </tei:p>
    <tei:p>
     – Ako úradná osoba, ako zástupca panovníka si teda žiadam, aby   audiencia na radnici bola čo najslávnostnejšia. Mne samému, súkromnej   osobe, obyčajnému barónovi Fornheimovi na tom vôbec nezáleží, ale   úrad miestodržiteľského zástupcu si žiada určitý vonkajší lesk.
    </tei:p>
    <tei:p>
     – Celkom správne, vaša excelencia, – ukláňal sa Bánfalvi.
    </tei:p>
    <tei:p>
     – Nech sem teda prídu páni, ako sa na pánov sluší.
    </tei:p>
    <tei:p>
     – Budem o to dbať, vaša excelencia, – povedal Bánfalvi, vôbec   nechápajúc, prečo kladie nevľúdny Fornheim taký zvláštny dôraz na   vonkajší lesk. Ale keď ho chce, nech si ho má, v zasadacej sieni bude   toľko zlata a striebra a všakového prepychu, že mu prejde zrak. Ak je   ozajstným miestodržiteľským zástupcom, nech vie, akí sú gemerskí   zemania, a ak je lúpežníkom a zbojníkom, aspoň uvidí, do čoho sa   pustil a aký trest ho čaká.
    </tei:p>
    <tei:p>
     Takú veľkú parádu Revúca azda ešte nikdy nevidela, ako toho dňa   pred radnicou. Kočiar za kočiarom prichádzal zo všetkých kútov kraja,   človek by ani neveril, že je v tomto kúte Gemera toľko slávneho   panstva. Páni vystupovali z kočiarov sviatočne vystrojení a pyšne   kráčali k bráne radnice medzi špalierom zvedavcov, zvoniac šabľami a   štrngajúc ostrohami.
    </tei:p>
    <tei:p>
     Hore v zasadacej sieni to už vyzeralo ako v úli, páni sa navzájom   pozdravovali, a v kúte utiahnutých revúckych mešťanov si veľmi   nevšímali, tí nepatrili do zemianskej spoločnosti.
    </tei:p>
    <tei:p>
     Barón ešte nebol dnu v sieni, páni mali príležitosť vidieť iba   jeho ľudí a nemálo sa čudovali, čo sú to za silácke postavy.
    </tei:p>
    <tei:p>
     – Len počkajte, až uvidíte baróna, to budete oči otvárať, –   hovoril im revúcky zeman Gassner, ktorý už mal príležitosť prísť do   styku s jeho excelenciou.
    </tei:p>
    <tei:p>
     – Ešte je väčší? – žasli páni bratia.
    </tei:p>
    <tei:p>
     – O hlavu.
    </tei:p>
    <tei:p>
     – To je vari nemožné…
    </tei:p>
    <tei:p>
     – Na moje zemianske slovo.
    </tei:p>
    <tei:p>
     Najväčšiu pozornosť vzbudil vyparádený Hrajnoha, ktorý ako veliteľ   barónovej osobnej stráže nehybne stál pri dverách, vedúcich zo   zasadacej siene do úradných miestností mešťanostu a mestských radcov,   kde barón v podžupanovej spoločnosti čakal na hlásenie mestského   notára, že audiencia sa môže začať.
    </tei:p>
    <tei:p>
     – A kde máte mešťanostu? – pýtal sa Jánošík Bánfalviho celkom   nevinne. – Celý deň ho nevidím, ani pri obede nebol, ako keby sa bol   do zeme prepadol.
    </tei:p>
    <tei:p>
     – Mešťanosta? – jachtal v rozpakoch podžupan. – Počul som, že   ochorel, azda sa prejedol, alebo čo, to sa našim mešťanom stáva.
    </tei:p>
    <tei:p>
     – Čudné, – mrmlala jeho excelencia, – a mne sa zdá, že som   mešťanostu včera podvečer na námestí videl v sprievode jeho pekných   dcér.
    </tei:p>
    <tei:p>
     – To bude azda omyl, vaša excelencia, – potil sa Bánfalvi.
    </tei:p>
    <tei:p>
     – Vaša milosť, – povedal však navonok veľmi vážne, – ja sa   nezvyknem mýliť, to si zapamätajte.
    </tei:p>
    <tei:p>
     Nato vstal, lebo prichádzal mestský notár s oznámením, že panstvo   v zasadacej sieni je pripravené vzdať hold jeho excelencii pánu   miestodržiteľskému zástupcovi.
    </tei:p>
    <tei:p>
     Strmo vkročil Jánošík do zasadacej siene a na chvíľu zastal na   prahu dvier, chladným pohľadom premerajúc celé zhromaždenie, ktoré   akoby na povel povstalo z miest, s úžasom a pokornou úctou hľadiac na   mohutnú postavu miestodržiteľského zástupcu.
    </tei:p>
    <tei:p>
     Ďurko Jánošík však nič nepozoroval. Úctivé, obdivné pohľady mu   boli celkom ľahostajné. Ďurkove pohľady patrili jeho ľuďom, či sú   všetci na mieste, lebo to bolo teraz veľmi dôležité.
    </tei:p>
    <tei:p>
     Zbytočné obavy. Každý z nich stál tak, ako bolo vopred s   úzkostlivou presnosťou dohovorené: Hrajnoha pri dverách, ktorými   vkročil Ďurko Jánošík v sprievode podžupana do siene, Uhorčík,   Gajdošík, Ilčík a Mucha pri vchode zo schodišťa, štyria ďalší chlapi   dobre ukrytí v mešťanostovej úradnej miestnosti a tí ostatní po   poriadku roztrúsení po dvore i po radnici.
    </tei:p>
    <tei:p>
     Tvrdými, dunivými krokmi vystúpil Jánošík na pódium a na jeho   pokyn celé zhromaždenie usadlo.
    </tei:p>
    <tei:p>
     – Páni, – spustil bez zbytočných okolkov, – asi už viete, prečo   som prišiel sem do vášho kraja, tí, ktorí boli svedkami môjho konania   hneď v prvý deň môjho príchodu, vám to už asi prezradili. Páni, veľká   je nespokojnosť s vami, neustále prichádzajú na vás ponosy, ako   neľudsky zaobchádzate so svojimi poddanými, ako ich nehanebne   zdierate, za otrokov pokladáte a ako hromadíte vinu na vinu. To   všetko je nášmu najmilostivejšiemu panovníkovi známe, a tak ma vyslal   sem, aby som vás posledný raz napomenul k ľudskejšiemu správaniu.   Lebo potom už nebudú nasledovať slová, ale prísne tresty.
    </tei:p>
    <tei:p>
     Zemania sa dlho nemohli spamätať z úžasu nad touto neslýchanou   rečou, ktorá bola vlastne smrteľnou urážkou celého zemianskeho stavu.   Až po chvíli sa ozval vzadu piskľavý hlas ktoréhosi napajedeného   zemana:
    </tei:p>
    <tei:p>
     – Nám nemá kráľ čo rozkazovať! My máme svoje výsady, ktorých sa   nikto nesmie dotknúť, lebo ich máme zakotvené zákonom!
    </tei:p>
    <tei:p>
     Boli to smelé slová v prítomnosti baróna, mnohí ustrnuli v   strachu, či ten Fornheim nezačne zúriť. No barón nestratil ani na   chvíľu rozvahu, len sa opovržlivo usmial a povedal:
    </tei:p>
    <tei:p>
     – Páni, výsady sú len do toho času výsadami, dokiaľ nepríde   niekto, čo ich jednoducho zruší a dosadí na ich miesto iný zákon.
    </tei:p>
    <tei:p>
     – Ako môžete tak hovoriť, vaša excelencia? – ozval sa znovu ten   istý piskľavý hlas, – veď ste aj vy zeman! To, čo hlásate, je proti   vašim vlastným záujmom!
    </tei:p>
    <tei:p>
     – Nemám nijaké osobné záujmy, – zahrmel Ďurko Jánošík, – poznám   len záujmy ľudu, a tie budem brániť do posledného dychu.
    </tei:p>
    <tei:p>
     – Budeme sa sťažovať u panovníka!
    </tei:p>
    <tei:p>
     – To vám nepomôže.
    </tei:p>
    <tei:p>
     – Podáme na vás žalobu pre urážku národa.
    </tei:p>
    <tei:p>
     – Nie ste národ, ste len paraziti na tele národa!
    </tei:p>
    <tei:p>
     – Zase nová urážka!
    </tei:p>
    <tei:p>
     – Hovorím len pravdu.
    </tei:p>
    <tei:p>
     – Ale vaša pravda je buričská!
    </tei:p>
    <tei:p>
     – Buričmi ste vy, lebo poburujete ľud.
    </tei:p>
    <tei:p>
     – Ľud je na to, aby nám slúžil!
    </tei:p>
    <tei:p>
     Ale teraz mal Ďurko Jánošík toho dosť. Udrel päsťou na stôl a   tento sa na úžas prítomných rozletel na dvoje. To tak zapôsobilo na   ustrnutých zemanov, že sa neodvážili ani dýchať a ohromení hľadeli na   Jánošíka.
    </tei:p>
    <tei:p>
     – Ľud je len na to, aby vám slúžil? – zahromoval tento, hádžuc   medzi pánov plamenné pohľady. – Počkajte len, pyšní páni zemania,   však vám ten opovrhovaný biedny ľud ešte ukáže, čo vie, keď príde   jeho čas!
    </tei:p>
    <tei:p>
     A teraz urobil Jánošík niečo, čo bolo proti jeho pôvodnému úmyslu.   Keď totiž zemania vybuchli v zúrivý krik nad týmito neslýchanými   slovami, na úžas všetkých prítomných strhol si spod nosa falošné fúzy   a ukázal sa pred nimi vo svojej pravej podobe.
    </tei:p>
    <tei:p>
     – Jánošík! – zvrieskol ktorýsi zo zemanov, čo už mal s ním dakedy   do činenia.
    </tei:p>
    <tei:p>
     V sieni zavládla strašná trma-vrma. Jánošík!!!
    </tei:p>
    <tei:p>
     Bojazlivejší sa ukryli pod lavice, tým stačilo už i Jánošíkovo   meno, aby im chladla krv v žilách, a smelší sa chystali k útoku na   drzého opovážlivca. Vicišpán Bánfalvi ich posmeľoval.
    </tei:p>
    <tei:p>
     – Zlapajte ho! – zareval tento, červený v tvári. – Zlapajte ho   živého alebo mŕtveho! Veď som hneď tušil, že to nie je barón   Fornheim, ale drzý zbojník. Naňho sa!
    </tei:p>
    <tei:p>
     To sa ľahko povie. Lenže ako ho zlapať, keď ten hrozný človek   schytil obe ťažké polovice rozbitého stola, pripravený privítať   každého, kto by sa dostal do jeho blízkosti.
    </tei:p>
    <tei:p>
     – Zbabelci! – rozčuľoval sa podžupan. – Čo sa ho bojíte? Vás je tu   na sto a on jediný! (Sám sa, pravda, múdro držal v úzadí.)
    </tei:p>
    <tei:p>
     Kým páni rozumne váhali, do vravy zadunel iný hlas, ktorý všetku   tú zjašenú vravu prehučal:
    </tei:p>
    <tei:p>
     – Ruky hore, urodzení páni, lebo začneme strieľať!
    </tei:p>
    <tei:p>
     To bol, pravda, Hrajnoha, a keď sa naňho pozreli, videli hrozivé   čierne ústia dvoch pištolí.
    </tei:p>
    <tei:p>
     – Ani toho sa nebojte, – jačal Bánfalvi. – Neodváži sa vystreliť,   lebo vie, že my to nepomôže.
    </tei:p>
    <tei:p>
     Ruky hore! –– opakoval Hrajnoha napodiv pokojne. – Budem počítať   do tretice a potom strelím.
    </tei:p>
    <tei:p>
     Páni sa zháčili. Môže trafiť síce len dvoch-troch, ale nikto z   nich nechcel byť medzi tými dvoma-troma.
    </tei:p>
    <tei:p>
     – Hanba vám! – zúril podžupan. – To je vaša zemianska   srdnatosť?
    </tei:p>
    <tei:p>
     Ale než sa mohli zahanbení páni trocha rozhýbať, zahučalo za ich   chrbtami.
    </tei:p>
    <tei:p>
     – Dosť už žartov, páni, kto sa pohne, bude synom smrti!
    </tei:p>
    <tei:p>
     Páni sa ustrašene otočili a čo videli, to im vzalo všetku smelosť.   Na prahu dvier stáli traja zbojníci, ktorých dosiaľ pokladali za   budínskych husárov, a každý z týchto troch chlapov otŕčal proti nim   dve pištole s natiahnutými, na výstrel pripravenými kohútikmi. Ilčík,   Uhorčík a Mucha.
    </tei:p>
    <tei:p>
     Húževnatý Bánfalvi sa však ani teraz nechcel uznať za   porazeného.
    </tei:p>
    <tei:p>
     – Čo otáľate, páni? – reval rozhorčene. – To sú len piati. Sto   vyberaných zemanov by sa dalo zastrašiť piatimi vagabundmi? Na   nich!
    </tei:p>
    <tei:p>
     Ktovie, ako by sa bola celá aféra skončila, lebo zemania i   mešťania sa po posmeľujúcich slovách vicišpánových znova pohli   zaútočiť na opovážlivcov. V osudnej chvíli dorazil však Gajdošík so   svojimi ľuďmi.
    </tei:p>
    <tei:p>
     Tucet hôrnych chlapcov vtrhol do siene s napriahnutými pištoľami   na pomoc ohrozeným kamarátom.
    </tei:p>
    <tei:p>
     Tým bolo rozhodnuté.
    </tei:p>
    <tei:p>
     Bánfalvi síce ešte vždy škrípal zubami, ale páni mali viac rozumu   a poslušne zdvihli ruky, nechtiac ani na chvíľu riskovať svoje   drahocenné životy.
    </tei:p>
    <tei:p>
     Velenie prevzal znova Ďurko Jánošík.
    </tei:p>
    <tei:p>
     – Hej, Gajdošík! – zakričal rozjarene.
    </tei:p>
    <tei:p>
     – Tu som, kapitán!
    </tei:p>
    <tei:p>
     – Vieš, aká je teraz tvoja povinnosť?
    </tei:p>
    <tei:p>
     – Viem, kapitán.
    </tei:p>
    <tei:p>
     – Tak teda do toho!
    </tei:p>
    <tei:p>
     Gajdošíkova povinnosť bola veľmi jednoduchá. Spočívala v tom, že   za asistencie rozšafného a v hmotných veciach neobyčajne podkutého   Uhorčíka začal oberať rad-radom všetkých prítomných. Robil to veľmi   zručne. Stačil jediný hmat a už bol mešec v jeho dlani, takže Uhorčík   mu sotva stačil s pripraveným košom. Pravda, okrem mešcov Gajdošík   vďačne bral i prstene, hodinky, drahokamy a vôbec všetko, čo malo   nejakú cenu. Po skončení celej procedúry bol kôš vrchovato   naplnený.
    </tei:p>
    <tei:p>
     Potom ostávala už len jedna jediná vec: zabezpečiť rozumný ústup z   Revúcej, kým dôjdu andrássyovci, lebo večer sa už blížil.
    </tei:p>
    <tei:p>
     Aj to sa stalo. Na rozkaz Ďurka Jánošíka zahnali zbojníci pánov do   mešťanostovej priestrannej kancelárie, kde mali obloky dôkladné   mreže, zamkli za nimi silné dubové dvere a o chvíľu nebolo v Revúcej   po hôrnych chlapcoch ani stopy.
    </tei:p>
   </tei:div>
   <tei:div type="chapter">
    <tei:head>
     XI. KAPITOLA
    </tei:head>
    <tei:head>
     Účtovanie
    </tei:head>
    <tei:p>
     Hrachov!
    </tei:p>
    <tei:p>
     Pravdaže, Hrachov bol pôvodným cieľom Ďurka Jánošíka, veď v   Hrachové mal byť druhý zjazd hornouhorského zemianstva, aby sa   konečne rozhodlo, akú politiku má sledovať, zastrašené   pseudoliberálnymi heslami víťazného panovníka. Zemianstvo malo k nim   zaujať rozhodné stanovisko pod opačným heslom: nijaké ústupky v   prospech ľudu, zeman musí naveky ostať pánom v krajine podľa ducha   litery Verböczyho zákonov, ktoré hovoria o večnom otroctve poddaného   a o večnom panstve šľachty.
    </tei:p>
    <tei:p>
     Pravda, Jánošíkova družina hrachovskú cestu najprv neschvaľovala.   Ale keď si Jánošík niečo vzal do hlavy, nepomáhalo nijaké   prehováranie.
    </tei:p>
    <tei:p>
     – Všetkého do tretice, – hovoril, – ešte raz sprobujem, a keď ani   potom nedajú na rozumné slovo, nech bude, ako bude. Aspoň nemôžu   povedať, že nebolo nikoho, kto by ich bol upozornil na ich bláznivé   počínanie.
    </tei:p>
    <tei:p>
     – Škoda každej námahy, – hundrali chlapi. – Nebude zo psa   slanina.
    </tei:p>
    <tei:p>
     Ide o vec svedomia, – povedal vážne Ďurko Jánošík.
    </tei:p>
    <tei:p>
     To bol dôvod, ktorý musel Jánošíkovým druhom stačiť, hoci by boli   radšej zmizli so skvelou revúckou korisťou niekam do hôr neďaleko   Poľany.
    </tei:p>
    <tei:p>
     – A čo, – proboval ešte Hrajnoha, – keby ťa v Hrachové poznali,   veď tam budú ľudia, ktorí ťa videli v Mikuláši i v Revúcej.
    </tei:p>
    <tei:p>
     Odpoveď vystala, lebo v tej chvíli zahrčal na hradskej voz. Chlapi   uskočili do hory. Človek nikdy nevie, čo sa môže stať.
    </tei:p>
    <tei:p>
     Ale bol to len jediný voz a len dvaja ľudia na ňom: kočiš a   pán.
    </tei:p>
    <tei:p>
     A či vlastne pani?
    </tei:p>
    <tei:p>
     To sa ukázalo až neskôr, keď brička došla k úkrytu hôrnych   chlapcov. Vtedy Hrajnoha vystúpil z krovia na hradskú a chytil koňa   za uzdu.
    </tei:p>
    <tei:p>
     – Kamže, človiečik? – spýtal sa mladého človeka, sediaceho vzadu   za kočišom.
    </tei:p>
    <tei:p>
     Namiesto odpovede cestujúci zoskočil z voza a uštedril Hrajnohovi   zaucho, že sa mu zaiskrilo v očiach.
    </tei:p>
    <tei:p>
     – Ejha! – zreval Hrajnoha a bol by drzého opovážlivca hneď na   fľaku strestal, keď vtom zistil, že mladík, ktorý mu vylepil také   zaucho, je žena.
    </tei:p>
    <tei:p>
     – Hej, čertica, to mi draho zaplatíš, – skríkol napajedene a už sa   chystal poučiť ju o lepších spôsoboch.
    </tei:p>
    <tei:p>
     Ale neurobil ani dva-tri kroky a znova mu zapľaslo medzi očami.   Súčasne sa ozval spoza kríkov veselý rehot.
    </tei:p>
    <tei:p>
     – Tá mu dala, – smiali sa hôrni chlapci. – Čo sa nepodarilo   nijakému chlapovi, to spravila žena.
    </tei:p>
    <tei:p>
     – No ale toto, – čudoval sa sám Hrajnoha, zrazu plný úcty k žene,   ktorá ho tak krátko odbavila. Keď sa na ňu pozrel, upierala naňho   tmavé, rozhnevané oči. Hneď ho opustila odvaha.
    </tei:p>
    <tei:p>
     – To ste mi pekní hôrni chlapci, že prepadávate bezbranné ženy, –   hromžila na ustrnutého Hrajnohu. – Vidieť, že vám chýba Jánošík. Ten   by to nedovolil.
    </tei:p>
    <tei:p>
     – Veď som tu, – ozval sa za ňou veselý hlas, – a uvidíte, že   chudák Hrajnoha si to ešte trpko odpyká.
    </tei:p>
    <tei:p>
     Rezolútna mladá žena sa prekvapene obrátila, a keď uvidela pred   sebou mohutnú postavu mladého človeka, radostne vykríkla:
    </tei:p>
    <tei:p>
     – Joj, Ďurko, veď práve za vami idem a vy ma tu nechávate napospas   tomuto hroznému človeku, – usmiala sa už priateľskejšie na   Hrajnohu.
    </tei:p>
    <tei:p>
     – To len z opatrnosti, Hanička, – usmial sa aj Jánošík, – kto by   si bol pomyslel, že sa nám pritrafí taká vzácna korisť! Ale pre   Kristove rany, ako ste mohli vedieť, že sme tu, v okolí Hrachova? –   začudoval sa úprimne.
    </tei:p>
    <tei:p>
     – A ja sa zas čudujem, – posmievala sa Hanička, – ako môžu byť   muži takí tupí, že nič neuhádnu.
    </tei:p>
    <tei:p>
     Teraz už poznal aj Hrajnoha, koho má pred sebou, priateľsky sa   uškľabil na energickú dámu, a že vďačne odpustí tie dve krásne zauchá   z takých milých ženských rúk, ba keď treba, znesie rád i ďalšie   dve.
    </tei:p>
    <tei:p>
     – Ale vďačne, – súhlasila Hanička a pohotové rozpriahla mocnú   ruku, pred ktorou viťúz Hrajnoha na meter odskočil za ohromného   smiechu mládencov.
    </tei:p>
    <tei:p>
     – Počkajte, Hanička, – dorážal ďalej Ďurko Jánošík, – ešte vždy   ste mi nevyzradili, prečo ste šli za mnou práve do Hrachova. To mi je   celkom nepochopiteľné.
    </tei:p>
    <tei:p>
     – Nepochopiteľné vám, – usmiala sa zhovievavo Hanička, – ale veľmi   pochopiteľné mne a tým, ktorým na vás záleží.
    </tei:p>
    <tei:p>
     – Čože? – vzdychol Ďurko Jánošík.
    </tei:p>
    <tei:p>
     – Áno, milý Ďurko, my tam v Mošovciach sme uvažovali: kto sa   odvážil raz do mikulášskeho pekla, nedá mu pokoja a odváži sa i do   hrachovského, i keby mu šlo znova o život.
    </tei:p>
    <tei:p>
     Jánošíka však toto vysvetlenie veru nepresvedčilo.
    </tei:p>
    <tei:p>
     – Naozaj len pre ten Hrachov ste za mnou prišli? – opýtal sa   ticho, aby ho nikto nepočul. – Mám také tušenie, že za tým sa skrýva   ešte aj iný, oveľa vážnejší dôvod.
    </tei:p>
    <tei:p>
     Nestaral sa o výstražné pohľady verného Uhorčíka, ktorý dobre   tušil, že ide znovu o pani Zuzanku, a s tlčúcim srdcom viedol Haničku   hlbšie do hory, kde ich nikto nemohol počuť.
    </tei:p>
    <tei:p>
     – Sme tu sami, – riekol naliehavo. – Čo je s pani Zuzankou?
    </tei:p>
    <tei:p>
     – Je to zlé, milý Ďurko, –– odvetila smutne Hanička. – Ide ojej   život.
    </tei:p>
    <tei:p>
     – O život pani Zuzanky? – vzdychol Ďurko.
    </tei:p>
    <tei:p>
     – Tak je, priateľu.
    </tei:p>
    <tei:p>
     Poslala vás pani Zuzanka preto sem?:– pýtal sa s nádejou.
    </tei:p>
    <tei:p>
     – Nie, – zavrtela Mošovčanka hlavou. – Pani barónka ma poslala sem   iba kvôli vám. Ide jej o vašu záchranu, lebo vie, že v Hrachové sa   chystá na vás pasca.
    </tei:p>
    <tei:p>
     – Ech, čo tam po pasci, – mávol Jánošík rukou, – tej sa nebojím.   Ale chcem vedieť, Hanička, – zvolal náruživo, – aké nebezpečenstvo   hrozí pani Zuzanke!
    </tei:p>
    <tei:p>
     – Nechápete? Ten strašný Révay má vražedné úmysly! – vyhŕkla   bolestne Hanička a zavzlykala.
    </tei:p>
    <tei:p>
     – Akože? – vyskočil Ďurko Jánošík zdesene. – Hanička,   blúznite!
    </tei:p>
    <tei:p>
     Hanička zavrtela hlavou:
    </tei:p>
    <tei:p>
     – Neblúznim, Ďurko. Vari nevidím na pani Zuzanke stopy po   bitke?
    </tei:p>
    <tei:p>
     Ďurko Jánošík zmeravel.
    </tei:p>
    <tei:p>
     – Ako ste to povedali, Hanička? Bije ju?
    </tei:p>
    <tei:p>
     – Pravdaže! Deň čo deň. Začalo sa to po mikulášskom zjazde, lebo   barón sa nejako dozvedel, že vo vašom vyslobodení mala prsty i pani   Zuzanka.
    </tei:p>
    <tei:p>
     Nemohla ďalej pokračovať, lebo pohľad na Ďurka Jánošíka ju zbavil   reči.
    </tei:p>
    <tei:p>
     Strašne zbledol, len oči mu zahoreli studeným leskom a plecia sa   mu kŕčovito zachveli.
    </tei:p>
    <tei:p>
     – Čo máte v úmysle, Ďurko? – zajachtala prestrašene.
    </tei:p>
    <tei:p>
     Jánošík neodpovedal a odišiel k družine.
    </tei:p>
    <tei:p>
     – Čosi sa stalo, – povedal Hrajnoha Gajdošíkovi do ucha, keď   uvidel prichádzajúceho kapitána. – Pozri, ako mu horia oči a tvár má   bielu ako plátno.
    </tei:p>
    <tei:p>
     – Tak asi musel vyzerať, – zahundral Gajdošík, – keď mu rodičov na   smrť umučili a on sa musel na to bezmocne dívať…
    </tei:p>
    <tei:p>
     Nehybne ako socha zastal Ďurko Jánošík uprostred tábora a potom sa   pomaly rozhliadol tvrdým, chmúrnym pohľadom. Jeho zrak vandroval od   chlapa k chlapovi, všade sa na chvíľočku zastavil, ako keby chcel   každému nazrieť do duše. To bolo pri jeho usmievavej, pokojnej povahe   také neobyčajné, že chlapi sa prekvapene pozreli na svojho   kapitána.
    </tei:p>
    <tei:p>
     – Chlapci, – povedal Jánošík ticho, že ho bolo sotva počuť, –   nepôjdeme do Hrachova.
    </tei:p>
    <tei:p>
     – Nepôjdeme? – čudovali sa a nejednému sa tvár sklamane pretiahla,   lebo od Hrachova očakávali keď i nie korisť, tak aspoň dobrú zábavu   na účet pánov.
    </tei:p>
    <tei:p>
     – To je škoda, – odvážili sa dvaja-traja k smelej poznámke. – My   sme sa už tak tešili…
    </tei:p>
    <tei:p>
     – Viem, na čo ste sa tešili, – usmial sa čudne Ďurko Jánošík, –   ale či ste nemali toho dosť v Revúcej?
    </tei:p>
    <tei:p>
     Bola to trochu nespravodlivá poznámka, to musel spozorovať i sám,   keď po nej zavládlo v tábore mlčanie. Chlapi sa naozaj cítili   urazení.
    </tei:p>
    <tei:p>
     – Počuj, Ďurko, – odkašlal si Hrajnoha, – dobrý hôrny chlapec nemá   nikdy dosť, keď ide o mešce pánov. O čo viac ich má, o to menej ich   ostane v zemanovom vrecku, a to je to najhlavnejšie. Nemám pravdu,   chlapci?
    </tei:p>
    <tei:p>
     – Tak je, prisvedčili nesmelo, ale z úprimného srdca.
    </tei:p>
    <tei:p>
     – Odpusťte mi, priatelia, – ozval sa po chvíľke Jánošík zmierlivým   hlasom. – Nechcel som vás uraziť. Ale do Hrachova naozaj   nepôjdeme.
    </tei:p>
    <tei:p>
     – No tak nepôjdeme, a hotovo, – povedal Hrajnoha i za   ostatných.
    </tei:p>
    <tei:p>
     – Ty si náš kapitán, a my ťa poslúchneme, kam rozkážeš, tam   pôjdeme.
    </tei:p>
    <tei:p>
     Na tvári Ďurka Jánošíka sa zračil ťažký vnútorný boj. Ale netrvalo   dlho a tvár znovu nadobudla výraz obvyklej rozhodnosti.
    </tei:p>
    <tei:p>
     Keď som povedal, že do Hrachova nepôjdeme, – povedal krátko, –   platilo to vlastne len pre mňa.
    </tei:p>
    <tei:p>
     Chlapi nechápali.
    </tei:p>
    <tei:p>
     – Ako? – žasli. – To platilo len pre teba? A čo my?
    </tei:p>
    <tei:p>
     – Nateraz vás zbavujem poslušnosti, – odvetil pevne Ďurko Jánošík.   – Ak chcete do Hrachova, môžete, povedie vás Hrajnoha.
    </tei:p>
    <tei:p>
     Chlapci prekvapene vyskočili z miest, neveriac ušiam.
    </tei:p>
    <tei:p>
     – Akože? – vykríkli jedným dychom. – Zbavuješ nás poslušnosti?
    </tei:p>
    <tei:p>
     Nemé prikývnutie.
    </tei:p>
    <tei:p>
     – To znamená, že nás opúšťaš? – zareval divo Hrajnoha, ktorý   vlastne ničomu nerozumel, iba toľko chápal, že Ďurko Jánošík má z   neznámej príčiny vážne úmysly opustiť ich.
    </tei:p>
    <tei:p>
     – Len dočasne, – opravoval ho pokojne Jánošík.
    </tei:p>
    <tei:p>
     – Len dočasne? – posmieval sa mrzkým úškľabkom Hrajnoha. – Vieš,   čo si myslím, Ďurko?
    </tei:p>
    <tei:p>
     – Tuším, – usmial sa horko Jánošík.
    </tei:p>
    <tei:p>
     – Že si odpadlík! – dusil sa hnevom Hrajnoha a blčiacim zrakom sa   díval na Jánošíkovu vztýčenú, nehybnú postavu.
    </tei:p>
    <tei:p>
     Ťažká to bola obžaloba a zarazení hôrni chlapci mlčali.
    </tei:p>
    <tei:p>
     – Myslíš, že neviem, čo zamýšľaš? – pokračoval vo svojom slepom   hneve Hrajnoha. – Zahrabal si do zeme už dosť pokladov na rôznych   miestach. Dobre, boli to tvoje podiely, nikto ti ich nezávidí,   statočne si si ich zaslúžil. Môžeš s nimi nakladať, ako chceš…
    </tei:p>
    <tei:p>
     – Počkaj! – skríkol Ďurko Jánošík s poblednutou tvárou.
    </tei:p>
    <tei:p>
     Hrajnoha nečakal a ďalej sypal svoje obžaloby:
    </tei:p>
    <tei:p>
     – A teraz, keď si myslíš, že máš dosť, že si už dobre zaopatrený   na celý život, ba i navyše, chceš mrzko zdúchnuť a v pokoji požívať   ovocie zbojníckej námahy niekde v bezpečnom úkryte ďaleko od nás, kde   by ťa naša spravodlivá pomsta nezasiahla. Či je to nie   odpadlíctvo?
    </tei:p>
    <tei:p>
     Chlapci so zatajeným dychom, ustrnutí čakali, aká bude odpoveď ich   kapitána na Hrajnohovu vášnivú žalobu. Pritom videli, že čím divší   bol Hrajnohov výpad, tým pokojnejší bol Jánošík.
    </tei:p>
    <tei:p>
     – Oplan! – bola jediná jeho odpoveď.
    </tei:p>
    <tei:p>
     Ja že som oplan? – zhíkol Hrajnoha, a keď si v plnom rozsahu   uvedomil obsah urážky, hnal sa s mrzkým zakliatím na Jánošíka.
    </tei:p>
    <tei:p>
     Blázon bol Hrajnoha a hneď pocítil dôsledky svojho počínania.
    </tei:p>
    <tei:p>
     Ešte sa nestačil ani poriadne priblížiť k Ďurkovi, už sa zatackal   od bleskurýchleho, ale tým dôraznejšieho úderu rovno medzi oči. Ledva   sa udržal na nohách.
    </tei:p>
    <tei:p>
     – Somár, – počul v mrákotách kapitánov pokojný hlas, a keď sa   trochu spamätal, s úžasom zistil, že Jánošík sa vôbec nehnevá.
    </tei:p>
    <tei:p>
     – Vidíš, aký si somár Hrajnoha, – hovoril Ďurko Jánošík, – človeka   nevypočuješ, a hneď sa naňho ženieš ako divoch.
    </tei:p>
    <tei:p>
     – Aby bolo jasné, mládenci, – obrátil sa Jánošík k ostatným, –   poviem vám úprimne a celkom krátko, prečo vás chcem na čas opustiť a   ísť svojimi vlastnými chodníkmi. Vec sa má tak, že to, čo chcem teraz   vykonať, je len mojou súkromnou vecou.
    </tei:p>
    <tei:p>
     – Súkromnou vecou?
    </tei:p>
    <tei:p>
     – Áno, mojou súkromnou vecou. To sa týka mňa a nikoho iného.   Rozumiete?
    </tei:p>
    <tei:p>
     – Nie celkom, Ďurko…
    </tei:p>
    <tei:p>
     – Veď vám to vysvetlím, – usmial sa trochu nasilu. – Mám nejaký   účet s mošovským barónom a idem si ho vyrovnať. To je všetko.
    </tei:p>
    <tei:p>
     Aha! Teda o to ide!
    </tei:p>
    <tei:p>
     S porozumením mrkli na seba a ich napäté tváre sa vyjasnili. Veď   si mohli hneď domyslieť! Tá šumná Mošovčanka prišla asi s nejakým   odkazom od barónky, iste zas niečo mrzké vyparatil ten odporný Révay   a Ďurko Jánošík, ako každý správny chlap, ktorý má srdce na mieste,   ide sa s ním porátať.
    </tei:p>
    <tei:p>
     Iba Uhorčík sa zamračil pri Ďurkovom otvorenom vyhlásení. Aha, už   sa to zase začína? Znovu upadá do svojho nešťastného poblúdenia? A   nie je to ani tak veľmi dávno, čo sa pred ním navždy zriekol svojej   márnej ľúbosti.
    </tei:p>
    <tei:p>
     Či je ich železný kapitán taký biedny slaboch?
    </tei:p>
    <tei:p>
     Napäto počúval, čo hovoril ďalej.
    </tei:p>
    <tei:p>
     – Nechcem do toho nikoho z vás zamiešať, – hovoril, – sám si to   musím s barónom Révayom vybaviť, lebo by bolo nespravodlivé ťahať vás   do niečoho, čo nemá s našou vecou nič spoločné. Preto na čas   odchádzam a vás žiadam, aby ste ďalej pokračovali, však už bol   Hrajnoha sám dosť dlho kapitánom, aby ma mohol dobre zastúpiť.   Nebojte sa, nepotrvá dlho a budem znovu medzi vami, aby som vás už   nikdy viac neopustil.
    </tei:p>
    <tei:p>
     Mládenci vážne prikyvovali, ale potom sa jeden z nich rozhodným   hlasom ozval:
    </tei:p>
    <tei:p>
     – Čo je tvojou vecou, je i našou vecou. Kde si ty, tam je i naše   miesto. A môže sa stať, že budeš potrebovať našu pomoc.
    </tei:p>
    <tei:p>
     – Ľutujem, priatelia, ale do Mošoviec musím ísť sám. Teda majte sa   mi dobre, mládenci, ja už odchádzam. Neminie azda ani mesiac, a   uvidíte ma. Však vás už dajako nájdem, o tom nemusíte pochybovať.
    </tei:p>
    <tei:p>
     Zdvihol ruku na pozdrav a ponáhľal sa naspäť k Haničke, kým však   mohol k nej dôjsť, ktosi ho odzadu poklepal po pleciach. Prekvapene   sa obrátil a stretol sa so starostlivým pohľadom priateľa   Uhorčíka.
    </tei:p>
    <tei:p>
     – Počuj, Ďurko, – začal Uhorčík, keď si sadli na prevalený kmeň, –   pamätáš sa, o čom sme boli onej zimy v našej kolibe pod Šútovským   vodopádom jedného pozdného večera medzi sebou hovorili?
    </tei:p>
    <tei:p>
     Jánošík mlčky prikývol. Už je to tu, nedalo sa tomu vyhnúť…
    </tei:p>
    <tei:p>
     – Dobre, teda sa pamätáš. A pamätáš sa zaisto i na sľub, ktorý si   si dal, keď bola reč o pani Zuzanke?
    </tei:p>
    <tei:p>
     V očiach Ďurka Jánošíka sa najprv zablesklo, ale napokon zase len   mlčky prikývol.
    </tei:p>
    <tei:p>
     – Povedal si, Ďurko, – pokračoval Uhorčík, – že v prospech našej   veci vzdáš sa všetkého, čo ťa púta k pani Zuzanke, aby si mohol byť   naozaj voľný a nikým neviazaný. Je to pravda?
    </tei:p>
    <tei:p>
     – Pravda, – odvetil ticho Jánošík.
    </tei:p>
    <tei:p>
     Tak prečo teda tvoj náhly odchod do Mošoviec, vyrovnať akési účty   s barónom Révayom? Myslel som si, – hovoril ďalej neúprosne Uhorčík,   – že keď si si pani Zuzanku vyhodil z hlavy, nemáš už s ním viac   účtov.
    </tei:p>
    <tei:p>
     – Ale teraz už dosť! – vybuchlo z Ďurka náruživo. – Kto ti dáva   právo skúmať, čo je v mojom srdci?
    </tei:p>
    <tei:p>
     Uhorčík trochu zbledol pri pohľade na hrozivú Jánošíkovu tvár a na   jeho zaťaté päste, ale statočne čelil planúcemu pohľadu svojho   kapitána.
    </tei:p>
    <tei:p>
     – Kto mi dáva právo? – odvetil pokojne. – Ty sám, Ďurko, a naše   priateľstvo.
    </tei:p>
    <tei:p>
     Jánošíkova tvár pri týchto slovách zmäkla. Smutne sa usmial a   dojatým hlasom povedal:
    </tei:p>
    <tei:p>
     – Odpusť, prenáhlil som sa. Isteže máš právo dávať mi otázky. A že   si bol ku mne úprimný, i ja chcem byť úprimný k tebe. Je pravda, že   som premohol v sebe svoju beznádejnú ľúbosť. A som odhodlaný i v   budúcnosti nemyslieť na ňu, ale stali sa veci, ktoré sú silnejšie ako   ja…
    </tei:p>
    <tei:p>
     Rozpovedal žasnúcemu Uhorčíkovi všetko, čo sa od Haničky dozvedel,   ako surový mošovský magnát bije a trýzni svoju krásnu nevinnú ženu za   jej priateľské city k nemu.
    </tei:p>
    <tei:p>
     Cítim, – hovoril ticho Ďurko Jánošík, – že mojou povinnosťou je   priviesť tú barónsku obludu k rozumu, či už podobrotky, alebo   pozlotky. Predsa nemôžem trpieť, aby ten surový chlap denne ohrozoval   život pani Zuzanky. Musím jej ísť na pomoc, veď ja mám na jej utrpení   najväčšiu vinu.
    </tei:p>
    <tei:p>
     Ďurkove slová očividne urobili na Uhorčíka hlboký dojem, ale   jednako len nechápavo krútil hlavou, ako keby mu to všetko nešlo do   hlavy.
    </tei:p>
    <tei:p>
     – Neverím, – mienil napokon, – že by to pani Zuzanke pomohlo. Skôr   si myslím, že jej len poškodíš, keď sa do veci zamiešaš. Predstav si   len, ako bude barón zúriť a ako sa bude na pani Zuzanke mstiť, keď mu   niečo spravíš. Ak tu môže niekto zakročiť, tak je to len barónkin   otec, starý Pongrác, ten by iste vykonal všetko možné, aby spolužitie   svojej dcéry s oplanom manželom urobil znesiteľnejším.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     V tom, čo hovoríš, je mnoho pravdy, – povedal napokon. – A jednako   len musím do Mošoviec. Volajú ma na pomoc, a ak mám trochu chlapskej   cti v sebe, musím poslúchnuť. Nehnevaj sa, ináč nemôžem.
    </tei:p>
    <tei:p>
     Uhorčík, vidiac, že nepochodil, smutne sklonil hlavu. Teraz mu   išlo už len o to, aby nepustil Jánošíka samotného, ľudia s láskou i   pomstou v srdci majú zakalený zrak a často urobia veci, ktoré mávajú   osudné následky.
    </tei:p>
    <tei:p>
     – Dobre, Ďurko, – povedal skleslo, – choď si, keď ťa už nemôžem   ani tými najrozumnejšími dôvodmi odhovoriť. Ale dovoľ nám aspoň, aby   sme šli s tebou, lebo mohlo by sa stať, že nás budeš potrebovať, a my   by sme chceli byť na mieste.
    </tei:p>
    <tei:p>
     – Nie, Uhorčík, – zavrtel Jánošík odmietavo hlavou. – Ďakujem ti   za srdečný návrh, beriem ho ako znamenie priateľstva, ale nemôžem ho   prijať, verubože nie, tá vec sa týka jedine mňa a sám si ju chcem   vyriešiť. Ako, to ešte neviem, to uvidím až v Mošovciach.
    </tei:p>
    <tei:p>
     To bolo posledné slovo Ďurka Jánošíka a Uhorčík sa dlho díval za   ním, ako sa vzďaľuje v spoločnosti pani Haničky k jej vozu, ktorý   stál už pripravený na spiatočnú cestu. Pravda, Jánošík už nevidel,   ako Uhorčík po krátkom uvažovaní pristúpil k Hrajnohovi, zatiahol ho   nabok a dlho sa s ním radil…
    </tei:p>
    <tei:p>
     – Tu sa rozlúčime, milá Hanička, – povedal Ďurko Jánošík, keď sa   koníky vyštverali s vozom na kopček medzi Zorkovcami a Mošovcami.
    </tei:p>
    <tei:p>
     Bol už podvečer, silne sa zmrákalo.
    </tei:p>
    <tei:p>
     – Počkajte, Ďurko, – ozvala sa ustarostene Hanička, – najprv sa   musíme na niečom dohodnúť. Pani barónka nemá ani potuchy, že ste tu,   priviedla som vás bez jej vedomia.
    </tei:p>
    <tei:p>
     – Viem, – prerušil ju trpko Jánošík, – pani Zuzanka je príliš   hrdá, než by ma v svojom súžení volala na pomoc. V tom ju znova   poznávam.
    </tei:p>
    <tei:p>
     – Tak je to aj správne, – odvetila dôstojne Hanička.
    </tei:p>
    <tei:p>
     To bolo spravodlivé pokarhanie a Jánošík ho prijal so sklonenou   hlavou.
    </tei:p>
    <tei:p>
     – Máte pravdu, Hanička, – hundral pokorne, – nemal som tak   hovoriť.
    </tei:p>
    <tei:p>
     – Vidíte, Ďurko, tak sa mi páčite, – usmiala sa srdečne Hanička. –   A teraz vám poviem, čo máte robiť. Ja idem teraz domov, po večeri   zabehnem k jej milosti, poviem, že ste tu, a hneď aj pošlem môjho   Janka s odkazom, kde sa stretneme a vôbec čo bude ďalej. Musíte byť   opatrný, lebo barón je asi doma…
    </tei:p>
    <tei:p>
     Ďurko Jánošík poslušne zliezol z voza a o chvíľočku stál tu na   hradskej sám uprostred krásnej turčianskej prírody. Bol príjemný   teplý večer, vzduch presýtený jemnými vôňami, všetko tu volalo po   láske, len práve Ďurko Jánošík necítil v prvej chvíli z tohto volania   nič, v jeho srdci horela vášnivá túžba po pomste.
    </tei:p>
    <tei:p>
     Hustá letná tma zasadla už na celý kraj, a Ďurko Jánošík ešte vždy   sedel na medzi vedľa hradskej.
    </tei:p>
    <tei:p>
     Nebola to ani netrpezlivosť alebo nedočkavosť po príchode amicenka   Janka, ale niečo oveľa hlbšie a vnútornejšie, čo ho postavilo na nohy   a hnalo dolu svahom kopca k dedine.
    </tei:p>
    <tei:p>
     Taká čudná vec: zrazu ako keby sa ozval v ňom poplašný zvon:   volanie o pomoc! Pani Zuzanka!
    </tei:p>
    <tei:p>
     Čo sa dialo potom, na to sa neskôr nevedel rozpamätať.
    </tei:p>
    <tei:p>
     Pamätal sa len celkom nejasne na to, že s neuveriteľnou ľahkosťou   preskakoval ploty, jarky, kríky, ako dravý vták sa preniesol i cez   múr do zámockej záhrady a náhle sa zastavil v ponurej nočnej tichosti   dolu pod osvetlenými oblokmi, zimnične uvažujúc, ako by sa dostal   hore k obloku na prvom poschodí, odkiaľ vychádzalo nečujné volanie o   pomoc.
    </tei:p>
    <tei:p>
     Ach/akéže uvažovanie. Dva-tri hmaty a už hľadel do ožiareného   obloka.
    </tei:p>
    <tei:p>
     Nijaký prelud. Jánošík nejasne rozoznával slová, ktoré museli   znamenať zúrivé kliatby, sprevádzané pleskotom korbáča. Len jediný   raz sa ozval bolestný ženský výkrik, a ten úplne stačil, aby v   Ďurkovi Jánošíkovi uzrelo rozhodnutie.
    </tei:p>
    <tei:p>
     Drsne udrel päsťou do tabule obloka, takže sa na kúsky rozsypala.   Najprv ustrašené mlčanie, potom sa ozval barónov stiesnený hlas:
    </tei:p>
    <tei:p>
     – Kto tam?
    </tei:p>
    <tei:p>
     – Ja som to, Jánošík! – zaburácala odpoveď a súčasne sa rozsypala   celá okenica, aby urobila miesto obrovskej postave, ktorá rovnými   nohami skočila do osvetlenej izby.
    </tei:p>
    <tei:p>
     Ten obraz, čo sa naskytol Ďurkovým očiam.
    </tei:p>
    <tei:p>
     Úbohá pani Zuzanka! Šaty dodriapané, ona s poviazanými a ku kľučke   pripevnenými rukami, celá do krvi došľahaná, s podlomenými kolenami.   Keby nebola priviazaná ku kľučke, dávno by už bola klesla na zem.
    </tei:p>
    <tei:p>
     Vytrešteným, neveriacim zrakom sa díval barón Révay na   neočakávaného votrelca. Najprv chcel naňho zrevať, aby sa odtiaľto   pratal, ale keď sa pozrel do jeho tváre, slová mu odumreli na jazyku   a na celom tele sa začal triasť, lebo to, čo videl napísané v tvári   Ďurka Jánošíka, rovnalo sa ortieľu smrti. Tak sa striasol, že i krvou   pokropený korbáč vypustil z ruky.
    </tei:p>
    <tei:p>
     Ďurko Jánošík pristúpil k poviazanej, strýznenej pani Zuzanke,   potom s nekonečnou jemnosťou začal odväzovať povrazy z jej umučených   rúk.
    </tei:p>
    <tei:p>
     – Ďurko! – stačila ešte zašepkať pani Zuzanka a v hlbokých   mdlobách klesla na zem.
    </tei:p>
    <tei:p>
     – Nič to, nič to, pani Zuzanka, – šepol zastreným hlasom Jánošík,   zohol sa k nej, vzal ju opatrne do náručia a vyniesol do   vzdialenejšej izby, kde ju jemne uložil na pohovku. Potom sa   vrátil.
    </tei:p>
    <tei:p>
     Pravda, dvere už našiel zamknuté. Ale to ani nespozoroval, jediným   trhnutím ich otvoril a už stál na prahu dvier a so zakaleným zrakom   hľadel na baróna, ktorý stál v obrannom postavení uprostred izby. V   pravici držal pištoľ a v ľavici zvieral ťažkú jazdeckú šabľu.
    </tei:p>
    <tei:p>
     Najdesivejšie pre baróna bolo, že ten strašný človek dosiaľ   neprehovoril slovíčka a s osudovou pomalosťou sa blížil k nemu.
    </tei:p>
    <tei:p>
     Keď bol už len na dva-tri kroky pred ním, s napätím všetkých síl   vystrelil… Musel trafiť, ináč to ani nebolo možné, ale na jeho veľký   úžas obor sa nezastavil v ceste a len ďalej kráčal rovno k nemu.
    </tei:p>
    <tei:p>
     Zdvihol teda ťažký jazdecký meč, ale kým mohol udrieť, meč mu   vyletel z rúk a s prenikavým zazvonením odfrčal von oblokom do tmavej   noci.
    </tei:p>
    <tei:p>
     „Som stratený,“ prebehlo mozgom mošovského zemepána.
    </tei:p>
    <tei:p>
     – Milosť! – skríkol chrapľavým hlasom a v hrôze klesol na kolená.   – Milosť! Vezmi si, čo chceš, i ženu ti darujem, len život mi   nechaj!
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Všetko márne. Nič nemohlo zastaviť neúprosného obra. Ako detskú   hračku zdvihol baróna zo zeme, divo ním zatriasol a potom mu zviazal   ruky a povraz pripevnil na kľučku.
    </tei:p>
    <tei:p>
     Révayom zalomcoval strach.
    </tei:p>
    <tei:p>
     – Chceš ma zabiť? – vzlykal. Ale keď uvidel, že jeho neúprosný   nepriateľ sa zohýba po korbáč, navrátila sa mu smelosť.
    </tei:p>
    <tei:p>
     – Len sa ma opováž biť! – kričal. Životom zaplatíš svoju drzosť.   Ach, ty sedliak smradľavý!
    </tei:p>
    <tei:p>
     Nič mu nepomohlo. Korbáč švihol vzduchom a na jeho oduté, tučné   telo sa začali sypať nemilosrdné údery.
    </tei:p>
    <tei:p>
     – Počkaj! – zajačal barón, – vyplatím ti sto dukátov, ak   prestaneš! Päťsto dukátov! Tisíc dukátov! Och, ty diablov syn! Dám ti   polovičku svojho majetku, ak prestaneš.
    </tei:p>
    <tei:p>
     Všetko bez účinku. Korbáč svišťal vzduchom bez ustania a čoraz   ostrejšie dopadal na tučný chrbát mošovského veľmoža.
    </tei:p>
    <tei:p>
     Barón sa dal do šialeného revu, dúfajúc, že ho azda niekto v   kaštieli počuje a príde mu na pomoc.
    </tei:p>
    <tei:p>
     – Reveš? – zavrčal Ďurko Jánošík. – Chceš vzbúriť celý kaštieľ? Tu   máš, aby si nereval, – a šibol Révaya korbáčom takou silou po ústach,   že ten hneď onemel.
    </tei:p>
    <tei:p>
     Zdalo sa, že je to už posledná chvíľa mošovského zemepána, lebo   bezvládne klesol na zem, len povrázok, ktorým bol priviazaný k   dverám, ho držal.
    </tei:p>
    <tei:p>
     Ale Ďurko Jánošík to nevidel a korbáč len svišťal a svišťal…
    </tei:p>
    <tei:p>
     – Dosť! Preboha, dosť! Nechcite sa stať vrahom!
    </tei:p>
    <tei:p>
     Pani Zuzanka sa so zúfalým výkrikom vrhla medzi polomŕtveho baróna   a rozzúreného obra.
    </tei:p>
    <tei:p>
     Bola biela ako sneh a veľkými zdesenými očami sa dívala na svojho   hrozného priateľa.
    </tei:p>
    <tei:p>
     Nepoznávala ho.
    </tei:p>
    <tei:p>
     – Ďurko! – horekovala. – Či ma nepoznávate? Ja som to, vaša pani   Zuzanka. Len už zastavte ruku, spamätajte sa, dokiaľ nie je   neskoro!
    </tei:p>
    <tei:p>
     Na tie slová požiar v jeho očiach zhasol, a Ďurko sa na ňu nehybne   díval.
    </tei:p>
    <tei:p>
     – Pani Zuzanka, – zašepkal chrapľavo. – Bože, čo to boli za   strašné chvíle… A ako vyzeráte, – vydýchol zdesene, keď mu červená   hmla odplávala z očí a videl, aké hrozné stopy zanechal barónov bič   na jej tele. – Ten satanáš! – zaškrípal zubami a bol by sa znovu   vrhol na baróna, keby ho nebola zachytila.
    </tei:p>
    <tei:p>
     – Už dosť! – zvolala. – Veď by ste sa naozaj stali vrahom!
    </tei:p>
    <tei:p>
     To ho konečne celkom prebralo.
    </tei:p>
    <tei:p>
     Vrah?
    </tei:p>
    <tei:p>
     S úžasom sa díval na beztvarú hromadu mäsa, ktorá tak biedne   visela na dverách. To je teda ten pyšný mošovský zemepán, pred ktorým   sa triaslo pol Turca a ktorý takrečeno rozhodoval nad životom a   smrťou tisícov poddaných.
    </tei:p>
    <tei:p>
     Váhavým krokom prikročil k Révayovi.
    </tei:p>
    <tei:p>
     Nie, nebol mŕtvy, bolo v ňom ešte dosť života, aby sa vylízal z   mrzkých rán, zasadených jeho vlastným korbáčom. Vyzeral síce strašne,   ale dýchal, hoci len chrčivo.
    </tei:p>
    <tei:p>
     – Putňu studenej vody, a nebude mu nič, – zašomral Ďurko Jánošík   uľahčene.
    </tei:p>
    <tei:p>
     Potom s pocitom hnusu odviazal baróna odo dvier a neľútostne ho   šmaril na pohovku.
    </tei:p>
    <tei:p>
     „Má život tuhý ako pes, však sa z toho čoskoro vylíže,“ myslel si   a potom barón preňho viac už nejestvoval.
    </tei:p>
    <tei:p>
     – Úbohá pani. Zuzanka, – šepkal v nekonečnom dojatí, dívajúc sa na   barónku, ktorá so sklonenou hlavou stála pred ním, zahalená do   belasého hodvábneho šálu, aby sa aspoň trochu priodela…
    </tei:p>
    <tei:p>
     – Čo je, Ďurko? – zašepkala pani Zuzanka.
    </tei:p>
    <tei:p>
     – Odchádzam, – povedal pevne, aby neprezradil nijakú slabosť.
    </tei:p>
    <tei:p>
     Pani Zuzanka preľaknuto vydýchla.
    </tei:p>
    <tei:p>
     – Odchádzaš? – pýtala sa zarazene. – Kam?
    </tei:p>
    <tei:p>
     Preč, Zuzanka! – odvetil Ďurko Jánošík strnulým hlasom. Bože, len   aby bolo utrpenie čím kratšie…
    </tei:p>
    <tei:p>
     – Ale kam preč? – šepkala stiesnene a s tlčúcim srdcom si začínala   uvedomovať, že sa vkráda medzi nich niečo osudové.
    </tei:p>
    <tei:p>
     – Nuž, – pokúšal sa vysvetľovať Ďurko Jánošík s vyschnutým hrdlom,   – musíme sa rozlúčiť.
    </tei:p>
    <tei:p>
     – Rozlúčiť? – takmer vykríkla pani Zuzanka.
    </tei:p>
    <tei:p>
     – Áno, Zuzanka, rozlúčiť, – zašomral Ďurko. – Niet inej   možnosti.
    </tei:p>
    <tei:p>
     – Azda nie navždy rozlúčiť?
    </tei:p>
    <tei:p>
     Jasne chápala, a predsa nechcela veriť.
    </tei:p>
    <tei:p>
     – Navždy, – riekol Jánošík statočne. Ešte nikdy dosiaľ nevyslovil   slovo, ktoré by ho tak strašne zabolelo.
    </tei:p>
    <tei:p>
     – Navždy… –– šepkala pani Zuzanka a priam zmeravela v strašnom,   ostrom bôli.
    </tei:p>
    <tei:p>
     Ďurko Jánošík vybojovával vari najťažší boj svojho života. Ešte   bola tu, na dosah ruky, ešte k nej mohol priskočiť, uchopiť ju do   náručia a uniesť do svojho sveta.
    </tei:p>
    <tei:p>
     – Zbohom, Ďurko! – začul ešte, a to bolo posledné slovo, ktoré   počul tej noci z úst pani Zuzanky.
    </tei:p>
    <tei:p>
     Neodpovedal, na to nemal síl…
    </tei:p>
   </tei:div>
   <tei:div type="chapter">
    <tei:head>
     XII. KAPITOLA
    </tei:head>
    <tei:head>
     Malá hŕba pýta viac
    </tei:head>
    <tei:p>
     Nože si prisadni na chvíľu ku mne, priateľ Gajdošík, – ozval sa   neočakávane kapitán Jánošík a urobil Gajdošíkovi miesto.
    </tei:p>
    <tei:p>
     Bol vlažný letný večer a mládenci v akomsi zasnenom mlčaní sedeli   okolo táborového ohňa, počúvajúc najnovšiu pieseň zázračného   zbojníckeho gajdoša, ktorú si práve v tejto chvíli vymyslel a   ťahavým, rozľútosteným plačom gájd sprevádzal. Bola to pieseň o   ťažkom údele poddaného ľudu, že smrť nepozná rozdielu medzi pánom a   bedárom a napokon všetci budú zrovnaní v hrobe.
    </tei:p>
    <tei:p>
     – Odkiaľ si len vzal takú smutnú pieseň, – spýtal sa dojato   Hrajnoha. – Veď je to naozajstná pohrebná pieseň…
    </tei:p>
    <tei:p>
     – Nie celkom tak, – zamudroval veľký praktik Uhorčík. – Nijaká   pohrebná pieseň, aby si vedel. Gajdošík tu hovorí, že niet nijakého   rozdielu medzi pánmi a poddanými, lebo nakoniec budeme všetci vedno   zrovnaní v hrobe. Lenže naším cieľom je, aby sme boli ešte pred   hrobom zrovnaní.
    </tei:p>
    <tei:p>
     Kde sa to všetko dialo?
    </tei:p>
    <tei:p>
     Neďaleko Martina, na Borovej, je na okrúhlom kopci kdesi nad   Záborím krásna hustá borová hora.
    </tei:p>
    <tei:p>
     Gajdošík sňal gajdy, pozorne ich oprel o strom a prisadol ku   kapitánovi, očakávajúc, čo bude ďalej.
    </tei:p>
    <tei:p>
     Nemusel dlho čakať.
    </tei:p>
    <tei:p>
     Kapitán prehovoril:
    </tei:p>
    <tei:p>
     – Pamätáš sa, milý Gajdošík, na to, o čom sme pred časom na   Kráľovej holi hovorili?
    </tei:p>
    <tei:p>
     – Ako by som sa nepamätal? Hovoril si o tom, ako by bolo dobré dať   dokopy všetky zbojnícke roty a urobiť z nich veľkú zbojnícku armádu   pod jednotným velením.
    </tei:p>
    <tei:p>
     – Teší ma, že si nezabudol, – usmial sa spokojne Ďurko   Jánošík.
    </tei:p>
    <tei:p>
     – Áno, Ďurko, – pokračoval vzrušene Gajdošík. – Spomínal si   Ľuptákovu bandu z okolia Púchova, potom Štetkových ľudí od Nového   Mesta, myslím, že i smelého Detvana Grajciara s jeho ľuďmi, taktiež   grobiana Seleckého od Krupiny, divého Ušiaka od Myjavy a Hrebíčkovu   bandu od Topoľčian. Ako by som sa nepamätal?
    </tei:p>
    <tei:p>
     – Vidím, že ti pamäť dobre slúži, – riekol Jánošík za veľkej   pozornosti ostatných hôrnych chlapcov.
    </tei:p>
    <tei:p>
     – Hovoril si aj o tom, Ďurko, – pokračoval čoraz vzrušenejšie   Gajdošík, – že keby sa nám podarilo zomknúť sa, vzrástla by z našej   zbojníckej čeľade pekná armáda, a to by sme neboli už len zbojníci,   ale naozajstní vzbúrenci, vojensky organizovaní povstalci, veľké   sedliacke vojsko, s ktorým by museli páni rátať a pred ktorým by   museli jedného dňa možno i kapitulovať, ak len ostaneme jednotní a   veliteľovi poslušní.
    </tei:p>
    <tei:p>
     – Takmer doslova si opakoval moju reč, – prikývol súhlasne   Jánošík, a teraz ide už len o to, aby sa moje myšlienky a návrhy aj   uskutočnili.
    </tei:p>
    <tei:p>
     Po týchto slovách nastal medzi chlapmi rozruch.
    </tei:p>
    <tei:p>
     Konečne sa bude niečo robiť! – zareval Hrajnoha. – Na tú chvíľu už   dávno čakám.
    </tei:p>
    <tei:p>
     – Áno, Hrajnoha, – odpovedal sucho Jánošík, – ale musím ťa vopred   upozorniť, že ak sa nám vec podarí, prestaneme byť zbojníkmi a   staneme sa disciplinovaným vojskom, ktoré bude sledovať vyššie   ciele!
    </tei:p>
    <tei:p>
     Hrajnoha sa nechápavo opýtal:
    </tei:p>
    <tei:p>
     – Vyššie ciele? Som prostý zbojník, nepoznám nijaké vyššie ciele,   mojím najvyšším cieľom je zboj, dobrá korisť.
    </tei:p>
    <tei:p>
     Ďurko Jánošík ho už nepočúval ďalej, dobre vedel, že Hrajnoha sa   napokon podriadi.
    </tei:p>
    <tei:p>
     Potom sa obrátil ku Gajdošíkovi:
    </tei:p>
    <tei:p>
     – Tvojou úlohou bude teraz rad-radom navštíviť všetkých   spomenutých zbojníckych pohlavárov a oznámiť im moje posolstvo.
    </tei:p>
    <tei:p>
     – Svoju úlohu aj vykonám, usmial sa rozradostnene Gajdošík, – na   také veci som zvyknutý, – dodal s významným pohľadom na Hrajnohu. –   Vedel som získať na spojenectvo inakších ľudí, ako sú takí seleckovci   a ušiakovci.
    </tei:p>
    <tei:p>
     – Tak je, – povedal blahovoľne Hrajnoha. – Musíme ich získať. Malá   hŕba pýta viac!
    </tei:p>
    <tei:p>
     Išlo teraz o praktické vykonanie poverenia.
    </tei:p>
    <tei:p>
     – Pozri sa, Gajdošík, – riekol kapitán, – celá vec je dosť   jednoduchá, i keď nie bez istého nebezpečenstva.
    </tei:p>
    <tei:p>
     – Pre mňa nebezpečenstvo neplatí, – prerušil svojho kapitána   Gajdošík. – Nebezpečenstvo je soľou zbojníckeho života. Mám rád   nebezpečenstvo, bez neho by bolo všetko veľmi nudné…
    </tei:p>
    <tei:p>
     – Som rád, že tak zmýšľaš, – usmial sa Ďurko Jánošík. – Priprav sa   teda na cestu a nemeškaj s odchodom. Na jeseň by som už rád videl   okolo seba všetkých chlapov, lebo čím skôr udrieme, tým lepšie pre   našu spoločnú vec.
    </tei:p>
    <tei:p>
     – Bude, ako si želáš, – riekol Gajdošík, – neprejdú dva mesiace a   zíde sa celé zbojnícke vojsko na mieste, ktoré uznáš za dobré.
    </tei:p>
    <tei:p>
     – Povedzme tu, kde sme dnes, – uvažoval Ďurko Jánošík, – sem je   najbližšie zo všetkých strán a tu nás nebude nikto obťažovať.
    </tei:p>
    <tei:p>
     – Dobre, na Borovej, – súhlasil Gajdošík. Potom vstal a išiel   rovno k opusteným gajdám. Prehodil si ich s usmievavou tvárou cez   plece, pritisol mech pod pazuchu, dýchol do nich, až zaskučali, a   zasa sa ozvala nová pieseň:
    </tei:p>
    <tei:p>
     Bolo nás jedenásť –   tisíc sa nás zhúkne,   keď Ďurko Jánošík   nohou o zem dupne.
    </tei:p>
    <tei:p>
     Prídu sem mládenci   od Poľany, Fatry,   traste sa len, páni,   až zahoria vatry.
    </tei:p>
    <tei:p>
     Pieseň sa všetkým veľmi páčila, a keď ju Gajdošík ešte zo dva razy   opakoval, vedeli ju už všetci a potom spoločne zaspievali.
    </tei:p>
    <tei:p>
     – Taká sa mi páči, – chválil ju Hrajnoha, – to je naozajstná   zbojnícka, a keď nás bude naozaj tisíc, zaspievame si ju zborom, ako   kedysi tí slávni husiti spievali svoju bojovú pieseň.
    </tei:p>
    <tei:p>
     – Ejha, – zasmial sa Uhorčík, – či si len náhle veľmi učený. A   odkiaľ to všetko vieš o tých husitoch?
    </tei:p>
    <tei:p>
     – Odkiaľ viem, odtiaľ viem, – zagánil Hrajnoha na posmievača   Uhorčíka, – u nás v Orešanoch sú ľudia od narodenia učení.
    </tei:p>
    <tei:p>
     – Viete, – ozval sa teraz i Ďurko Jánošík, – že myšlienka, ktorú   nadhodil náš Hrajnoha, je celkom zaujímavá? Iste by nebolo od veci,   keby sme mali nejakú tú zbojnícku hymnu, až porastieme z malého húfca   na batalióny, regimenty, ba azda i brigády… Áno, až porastieme, –   opakoval zasnene Ďurko Jánošík, majúc pred očami nádhernú vidinu   nedohľadných zbojníckych šíkov s vejúcimi zástavami vzbury, silnú,   dobre vyzbrojenú sedliacku armádu.
    </tei:p>
    <tei:p>
     – Kedy sa vydáš na cestu? – pýtal sa Ďurko Jánošík.
    </tei:p>
    <tei:p>
     – Hneď ráno, – odvetil Gajdošík.
    </tei:p>
    <tei:p>
     – Nechceš niekoho za sprievodcu?
    </tei:p>
    <tei:p>
     – Nie, Ďurko, – usmial sa Gajdošík. – Také háklivé veci najradšej   vykonávam sám.
    </tei:p>
    <tei:p>
     – Len dávaj na seba pozor, aby sa ti niečo zlé nepritrafilo.
    </tei:p>
    <tei:p>
     – Nemaj starosti, Ďurko, mňa nikto neprekabáti.
    </tei:p>
    <tei:p>
     O dva-tri týždne nato bola už Jánošíkova družina znovu na ďalších   cestách, veď nemala nijaký presne ohraničený domov, jej domovom bolo   celé Slovensko, od Prešporka až po Prešov, všade sa cítila doma,   všade mala priateľov, ktorí ju podporovali. V tých časoch meno Ďurka   Jánošíka tešilo sa už najväčšej sláve, už ho začali opriadať legendy,   a kým ho poddaní vyslovovali so zbožnou úctou, páni a úrady ho   nenávideli.
    </tei:p>
    <tei:p>
     – Jánošík, to je naše slniečko, naša nádej, – šepkali si chudáci v   biednych chalúpkach, – ale i naša pomsta pánom, – dodávali   chmúrne.
    </tei:p>
    <tei:p>
     – Ak nás Jánošík nespasí, tak nám už nikto nepomôže! – bolo jediné   presvedčenie.
    </tei:p>
    <tei:p>
     Práve v týchto časoch sa začalo všeličo šuškať medzi ľuďmi, že   vraj páni zasa majú niečo za lubom a chystajú nekalé veci proti   chudobe, aby ju ešte väčšmi ugniavili a na večné časy zotročili.
    </tei:p>
    <tei:p>
     Pravda bola však taká, že porazený, ale ešte vždy nie celkom ubitý   Rákóczi znovu začal prejavovať známky života a rozposielal tajne   svojich poslov po najvplyvnejších vodcoch hornouhorského zemianstva,   hľadiac ich získať na rozpútanie nového povstania proti cisárskej   moci.
    </tei:p>
    <tei:p>
     Chvíľa, ktorú volil na uskutočnenie svojich nových plánov a   splnenie starých nádejí, nebola zle zvolená. Veď slávne zemianstvo   práve začalo nepríjemným spôsobom cítiť mstivú ruku panovníka, ktorý   nechcel a ani nevedel zabudnúť na jeho zradu a odplácal mu rovnaké   rovnakým. Ba vyskytovali sa i prípady, že cisárski agenti poddanstvo   proti svojim zemepánom posmeľovali a huckali. Lenže neboli v tom   nijaké vážne úmysly poddanstvu uľahčiť, bola to len stará cisárska   politika. Keď bude zemianstvo nadostač vystrašené a pokorené, aby už   viac nemohlo pomýšľať na odboj, cisár ho vezme veľkodušne na milosť,   poddaný prestane byť potrebný a znovu bude všetko, ako bolo, len keď   má panovník dane a vojsko odhlasované.
    </tei:p>
    <tei:p>
     Zemianstvo, pravdaže, panovníkovej politike dobre nerozumelo a   upodozrievalo ho z vážnych osvietenských úmyslov!
    </tei:p>
    <tei:p>
     – Ale to azda len nedovolíme, aby nám poddaných na krky púšťal a   na naše staré zemianske výsady kradmou rukou siahal.
    </tei:p>
    <tei:p>
     – Treba niečo robiť, kým nebude neskoro!
    </tei:p>
    <tei:p>
     Hrozila nová pohroma. Porazený vzbúrenecký vodca znovu vstával,   zbieral sily a chystal sa k novému úderu…
    </tei:p>
    <tei:p>
     To nám ani trocha nepasuje do krámu, – krútil hlavou Hrajnoha.
    </tei:p>
    <tei:p>
     – Nerád vidím také veci. Tí chlapi zase odvedú pozornosť poddaných   a nám sa bude pritom dariť ako nahému v tŕní…
    </tei:p>
    <tei:p>
     – Nuž neviem, či nám to nepasuje, – povedal zamyslene Ďurko   Jánošík, – hádam i pasuje, príde na to… Viete, kamaráti, –   pokračoval, – múdry je ten, kto všetko využije vo svoj prospech. A   kde je povedané, že by sme Rákócziho vec nemohli využiť vo svoj   prospech?
    </tei:p>
    <tei:p>
     Viac nepovedal ani slova a Hrajnoha závistlivo pokukoval po   Ďurkovi, ktorý vždy vidí niečo i tam, kde iní nič nevidia.
    </tei:p>
    <tei:p>
     To sa jánošíkovci práve spúšťali Harmaneckou dolinou k Banskej   Bystrici, aby sa však vyhli hradským a nikoho na seba zbytočne   neupozorňovali, kráčali lesnými chodníkmi. Až pod Ostrým vrchom sa im   naskytol utešený výhľad na bystrickú kotlinu i na samé mesto Banskú   Bystricu s jeho mnohými vežami.
    </tei:p>
    <tei:p>
     Slávne radvanské jarmoky sa už aj vtedy tešili preveľkej povesti a   boli strediskom jarmočníkov i kúpychtivých celého Pohronia. Už od   rána prúdili do Radvane nekonečné zástupy ľudstva, aby zase raz boli   všetky radosti radvanského jarmoku až do dna vyprázdnené, lebo tam   bolo postarané nielen o užitočné veci, ale aj o zábavu všakového   druhu pre starých i mladých.
    </tei:p>
    <tei:p>
     V takej ľudskej motanici nebolo ťažké zmiznúť neveľkej skupine   jánošíkovcov.
    </tei:p>
    <tei:p>
     – A myslíš, že nás Šuvada v tomto božom dopustení nájde? – staral   sa Uhorčík, beznádejne pozorujúc trmu-vrmu okolo seba.
    </tei:p>
    <tei:p>
     – Ale pravdaže nás nájde, ak nie je slepý, – upokojoval Uhorčíka   Jánošík. – Veď sme nie špendlíky, že by sme len tak bez stopy   zapadli.
    </tei:p>
    <tei:p>
     Dobrú hodinu sa plietli hôrni chlapci zástupom, vše sa potkli aj o   mestského hajdúcha, ktorý bol sem vykomandovaný z Bystrice poriadok   robiť, ale ten musel dávať pozor na zlodejov a nemal času na iné.
    </tei:p>
    <tei:p>
     – Nemyslíš, že by sme sa už mali radšej niekam utiahnuť, kde by   sme tak neboli ľuďom na očiach? – potiahol Uhorčík Jánošíka za šubu.   – Veď ten Šuvada ešte vždy neprichádza.
    </tei:p>
    <tei:p>
     – Už je aj tu, – odvetil živo Ďurko Jánošík a mrkol na plecnatého   chlapa, ktorý si energicky razil cestu zástupom a ostro sa díval   ľuďom do tváre.
    </tei:p>
    <tei:p>
     Keď zbadal Jánošíka a jeho chlapcov, nič nedal na sebe znať, len   sa obrátil a rozvážne kráčal k námestiu, kde potom zmizol v krčme,   ktorá bola nabitá smädnými i hladnými ľuďmi. Tam si potom sadol k   stolu, vytiahol z vrecka zapekačku a začal z nej púšťať taký úžasne   smradľavý dym, že v tej chvíli bol stôl voľný.
    </tei:p>
    <tei:p>
     Usmial sa nad svojím úspechom a radostne podával ruku Jánošíkovi,   Hrajnohovi a Uhorčíkovi, ktorí tiež vkročili do krčmy a tam akoby   náhodou si k nemu prisadli.
    </tei:p>
    <tei:p>
     – Ale teraz už odlož ten smrad, – zahundral Hrajnoha, – lebo sa tu   podusíme.
    </tei:p>
    <tei:p>
     – Už sú na ceste. A sám Forgách s nimi, – hlásil Šuvada ticho   Jánošíkovi. – Ibaže je ich trochu viac, než by nám bolo milé, vzali   si so sebou eskadronu husárov.
    </tei:p>
    <tei:p>
     Jánošík, ktorý zatiaľ objednával víno, prikývol.
    </tei:p>
    <tei:p>
     To sa dalo čakať, – povedal. – A koľko majú pri sebe?
    </tei:p>
    <tei:p>
     – Počul som, že veľkú kopu dukátov, no neviem, koľko to vydá. Ale   asi hodne, ináč by nebrali so sebou toľké vojsko.
    </tei:p>
    <tei:p>
     Hrajnohove oči sa žiadostivo zaleskli.
    </tei:p>
    <tei:p>
     – Ejha, – zamľaskal. – Bude tam možno i desaťtisíc dukátov… To by   nám postačilo i nadosmrti!
    </tei:p>
    <tei:p>
     – Ešte ich nemáme, – poznamenal na to Jánošík sucho. – A kde sú   teraz? – vyzvedal sa ďalej od Šuvadu.
    </tei:p>
    <tei:p>
     No, vo Zvolene ostanú cez noc, tu by mohli byť zajtra ráno a cez   Bystricu majú vraj namierené k poľským hraniciam, do Krakova.
    </tei:p>
    <tei:p>
     Ďurko Jánošík uznanlivo prikývol hlavou.
    </tei:p>
    <tei:p>
     – Dobre si vykonal svoje poslanie, milý Šuvada, – pochválil ho. –   Patrí ti za to vďaka.
    </tei:p>
    <tei:p>
     Šuvada sa od radosti zapýril.
    </tei:p>
    <tei:p>
     – Vykonal som, čo som mohol, – vyjachtal konečne. – Pomohli mi   moji priatelia i známi v kraji.
    </tei:p>
    <tei:p>
     Potom sa prihlásil k slovu starostlivý Uhorčík.
    </tei:p>
    <tei:p>
     – Ale kde ich prepadneme, keď už zajtra ráno budú tu? Hradská sú   teraz priam preplnené ľuďmi.
    </tei:p>
    <tei:p>
     – Nebude nijaké prepadnutie, – vyhlásil krátko Jánošík.
    </tei:p>
    <tei:p>
     – Akože? – žasol Hrajnoha. – Nijaké prepadnutie?
    </tei:p>
    <tei:p>
     – Veru nie, – potvrdil nevľúdne Ďurko Jánošík. – Nechcem nijaké   násilie. Postačí dobrý fígeľ. Nie veru, kamaráti, nechcem riskovať   vaše životy, budeme ich potrebovať, keď pôjde o väčšiu stávku, ako sú   Forgáchove dukáty.
    </tei:p>
    <tei:p>
     – Tak nám teda povedz, aký fígeľ máš na ume, – dopytoval sa   zvedavo Uhorčík.
    </tei:p>
    <tei:p>
     – Poviem, poviem, až všetko náležíte uvážim, – odpovedal zamyslene   Ďurko Jánošík.
    </tei:p>
    <tei:p>
     A na veľký úžas ostatných začal hádzať zamilované pohľady po   krčmárovej šumnej dcére, ktorá už len čakala, kedy si všimne jej   mladých pôvabov ten zázračný mladý obor, akého dosiaľ ešte nikdy   nevidela a akému niet páru v celom kraji. A len čo spozorovala   obdivné pohľady, celá sa zapálila od radosti. Od tej chvíle pekná   Marienka prestala mať záujem o ostatných hostí a rozkrútila sa okolo   Jánošíkovho stola, že jej len tak sukne poletovali.
    </tei:p>
    <tei:p>
     Keď odbehla do šenku natočiť mládencom ďalšie krčahy vína,   prepukol veľký údiv Uhorčíka a Hrajnohu v hlučných slovách.
    </tei:p>
    <tei:p>
     – Ej, ej, Ďurko, – rehotal sa Hrajnoha nadšený, že konečne objavil   u Jánošíka nejakú ľudskú slabosť, – kto by si to bol pomyslel, že   vieš byť i takým veľkým záletníkom! Len si na ňu mrkol a už bzučí   okolo teba ako včela okolo medu.
    </tei:p>
    <tei:p>
     Uhorčík sa len mračil a nemohol potlačiť v sebe sklamanie nad   Ďurkovým pádom, ako to nazýval. Hľa, sotva sa rozlúčil s pani   Zuzankou, už na ňu zabúda pri pohľade na peknú krčmárovu dcéru.
    </tei:p>
    <tei:p>
     Prestali ho však nepekne podozrievať obaja, len čo spočinul na   nich chladný pohľad Ďurka Jánošíka.
    </tei:p>
    <tei:p>
     – Nezabúdajte, – oboril sa na nich, – že všetko, čo tu robím,   alebo robiť budem, patrí k veci.
    </tei:p>
    <tei:p>
     Potom prišlo na stôl víno a prešťastná Marienka sa od Jánošíkovho   stola takmer ani nepohla. A Ďurko hral svoju úlohu s vervou skúseného   záletníka ďalej.
    </tei:p>
    <tei:p>
     Bol už podvečer, keď štyria kamaráti v znamenitej nálade opúšťali   radvanskú pohostinnú krčmu a pustili sa von z dediny rovno do polí,   kde ich už očakávali trochu ustarostení hôrni chlapci.
    </tei:p>
    <tei:p>
     Keď čerstvo vykúpané božie slniečko vyskočilo spoza modrého   cimburia horstva, bol už v Radvani kdekto na nohách. Jarmočníci sa   usilovne pripravovali na nový deň, upravovali svoju partieku,   dopĺňali dopredané zásoby a vôbec sa činili, aby ich obchodný úspech   ani tohto dňa neminul.
    </tei:p>
    <tei:p>
     Zvlášť živo začínalo byť pred hostincom, lebo vyhladnuté žalúdky   túžili po niečom teplom.
    </tei:p>
    <tei:p>
     Mohlo byť nejakých sedem hodín, keď sa smerom od Zvolena ozvalo   hrčanie kolies, sprevádzané dupotom kopýt a cvendžaním šablí.
    </tei:p>
    <tei:p>
     Prichádzalo to smerom do Bystrice a k hradskej sa začali hrnúť   zvedavci, aby videli, čo sa sem blíži. Dupot kopýt, čo by mohla byť   jedine jazda, a hrčanie kolies znamenalo iste panský kočiar,   sprevádzaný silným, obzrojeným sprievodom.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Páni sa boja, – povedal ktosi z tábora zvedavcov významným   hlasom. – Bez drábov a husárov už ani krok.
    </tei:p>
    <tei:p>
     – Bodaj by sa nebáli, – odvetil mu iný hlas, – keď ich za každým   kríkom očakávajú valašky a karabíny hôrnych chlapcov, M ‚
    </tei:p>
    <tei:p>
     Blížil sa veľký sprievod. Vpredu po zuby ozbrojení husári, za nimi   hrkotal veľký panský kočiar, a sprievod uzavierali tiež husári, vedno   ich mohlo byť zo päťdesiat jazdcov.
    </tei:p>
    <tei:p>
     Už sa blížili k námestiu, keď sa stala neočakávaná, prekvapujúca   vec:
    </tei:p>
    <tei:p>
     Len čo prefrnkli husári, pred kočiar sa náhle zamotal akýsi   prestrašený chlapík – pravdepodobne chcel prebehnúť z jednej strany   na druhú zdesene začal poskakovať koňom pred nosom, akoby nevedel,   kam sa má v tej chvíli vrhnúť, až sa kone splašili a urobili veľký   skok doľava. A ten práve stačil, aby sa ľavé predné koleso s   ohlušujúcim rachotom na pätníku rozsypalo.
    </tei:p>
    <tei:p>
     – Ejha! – zjajkli natešene diváci, – to sa pekne podarilo!
    </tei:p>
    <tei:p>
     K ďalšej radosti rozveselených zvedavcov sa dvere nakloneného   kočiara rozleteli a v nich sa ukázala polovystrašená a polonahnevaná   tvár.
    </tei:p>
    <tei:p>
     – Čo sa to, doparoma, stalo? – zakrákorila tvár, zlostne civiaca   do rozveselených tvárí zvedavcov.
    </tei:p>
    <tei:p>
     – Nič zvláštne, – znela odniekiaľ odpoveď. – Len ste si trocha   koleso na pätníku polámali.
    </tei:p>
    <tei:p>
     – Čože? Koleso sa nám dolámalo? – zahrešil majiteľ tváre.
    </tei:p>
    <tei:p>
     – Pravdaže, vaša milosť, čo iné po takom strašnom hegnutí, – ozval   sa vo vnútri kočiara vyčítavý hlas. – Keď sa to stalo, hneď som si   povedal, no, Edko, už je koleso fuč, bude zastávka v Radvani.
    </tei:p>
    <tei:p>
     – To sme tu v Radvani, Edko?
    </tei:p>
    <tei:p>
     – Hej, v Radvani.
    </tei:p>
    <tei:p>
     – A čože je tu dnes toľko sveta?
    </tei:p>
    <tei:p>
     – Majú jarmok, vaša milosť, veľký radvanský jarmok, ak už ráčila   vaša milosť o ňom počuť.
    </tei:p>
    <tei:p>
     – Neráčila.
    </tei:p>
    <tei:p>
     – Aj tak dobre, vaša milosť, hlavné je, že sme v Radvani.
    </tei:p>
    <tei:p>
     – Ako to hovoríš, Edko? Hlavné je, aby sme boli čím ďalej od   Radvane.
    </tei:p>
    <tei:p>
     Po tomto krátkom rozhovore sa panstvo v kočiari rozhodlo   vystúpiť.
    </tei:p>
    <tei:p>
     Hajdúch z baku, rozrušený nehodou, stál už pri dverách a pomáhal   ich milostiam von z nakloneného kočiara.
    </tei:p>
    <tei:p>
     – Ľaľa, veď je to gemerský župan gróf Forgách! – zhíkol ktorýsi zo   zvedavcov.
    </tei:p>
    <tei:p>
     Po tomto hlasnom zhíknutí o minútu už celá Radvaň vedela, akého   vzácneho hosťa dostala.
    </tei:p>
    <tei:p>
     – A čo teraz? – bedákal Forgách, bezradne civejúc na kôpku dreva,   ktorá ostala z kolesa.
    </tei:p>
    <tei:p>
     – Čo? – mykol plecom Edko Kubíni, županov sekretár. – Dajako už   len bude.
    </tei:p>
    <tei:p>
     – Musíme zohnať nové koleso, vaša milosť, – zamiešal sa do veci   kočiš, ktorý bol dávno dolu z baku a znaleckým okom odhadoval celý   rozsah nehody. – Keby som len toho chlapa dostal do pazúrov, čo mi to   vyparatil… – nadával nahnevane.
    </tei:p>
    <tei:p>
     Ale ten akoby sa bol do zeme prepadol. Ani zvedavci by neboli   vedeli povedať, kam sa podel, len niektorým sa marilo, že by to mohol   byť jeden z tých chlapov, čo si včera tak pokojne po jarmoku   vyšľapovali.
    </tei:p>
    <tei:p>
     – Čo myslíš, Edko? – spýtal sa gróf svojho sekretára.
    </tei:p>
    <tei:p>
     Skôr ako mohol Edko odpovedať, zjavila sa pred dverami hostinca   švárna Marienka, urobila hlbokú poklonu a vábne sa usmiala na oboch   bezradných pánov, hlavne však na nevrlého gemerského župana.
    </tei:p>
    <tei:p>
     A to rozhodlo.
    </tei:p>
    <tei:p>
     Jaj, starý Forgách je veľký sukničkár, o tom sa vedelo po celom   Gemeri.
    </tei:p>
    <tei:p>
     Keď sa tá krčmárska krásavica tak pekne naňho usmiala, už vedel,   čo robiť. Počká si tu v krčme, dokiaľ nezoženú nové koleso. A dôverne   mrkol na svojho sekretára.
    </tei:p>
    <tei:p>
     – Trošku sa tu zabavíme,‘ – povedal mu a so záľubou si premeral   pohľadom pružnú postavu ešte vždy sa ukláňajúcej krásavice.
    </tei:p>
    <tei:p>
     – Veď ja by som tiež nedbal, – mienil sekretár. – Ale tu ide o   množstvo peňazí vašej milosti v kočiari…
    </tei:p>
    <tei:p>
     Forgách mu zapchal dlaňou ústa, aby nemohol ďalej hovoriť. – Mlč,   ty truľo, – zahriakol ho. – Ešte vytrúb celej Radvani, čo veziem v   kočiari!
    </tei:p>
    <tei:p>
     A pritom sa ustrašene poobzeral, pričom však nezbadal, že z   otvoreného obloka krčmy sa stiahla veľká strapatá, jazvami posiata   hlava.
    </tei:p>
    <tei:p>
     – Pravdu vravel náš Šuvada, – zvestoval Hrajnoha Jánošíkovi   šeptom. – Je to tak, ako povedal: peniaze sú určite vo Forgáchovom   kočiari. A tá krčmárova Marienka, mal si vidieť, aké okále na ňu gróf   vypleštil, len čo ju zazrel! Toho by odtiaľto už ani sedem volov   neodtiahlo, taký je rozpálený!
    </tei:p>
    <tei:p>
     – Dobre to spravila? – spýtal sa ticho Jánošík so stopami smútku v   hlase.
    </tei:p>
    <tei:p>
     – Že či! – skríkol Hrajnoha. – Tá by mohla rovno do Viedne za   herečku.
    </tei:p>
    <tei:p>
     – Tak len iďte ďalej a po Bystricu sa ani nezastavte! – bolo počuť   grófske neodvolateľné rozhodnutie. – My si tu počkáme, až nám koleso   spravia.
    </tei:p>
    <tei:p>
     Vzápätí sa ozval ostrý vojenský povel a všetko zmizlo smerom k   Bystrici. Gróf Forgách a jeho sekretár Edko Kubíni chvíľku nerozhodne   postáli pred krčmou.
    </tei:p>
    <tei:p>
     – Len ráčte ďalej, vaše milosti, – pozýval Marienkin svieži hlas.   – U nás sa vám dostane dobrého občerstvenia, možno lepšieho ako v   Bystrici.
    </tei:p>
    <tei:p>
     – To verím, krásavica moja, zasmial sa grófa ťažkými krokmi kráčal   za Marienkou, štuchajúc významne Edka Kubíniho do boka.
    </tei:p>
    <tei:p>
     To je dievča, Edko môj, – hučal celý zmámený. – V celom Gemeri   takej nenájdeš. Teraz sa už veru nehnevám na našu nehodu, ba dukát by   som dal tomu chlapovi, čo ju zapríčinil.
    </tei:p>
    <tei:p>
     Hneď nato sa rozleteli dvere a do krčmy sa vovalil starý gróf,   sledovaný Kubínim a Marienkou.
    </tei:p>
    <tei:p>
     V tej chvíli tam už nebolo tak veľa ľudí, a tí, keď videli, že   prišiel taký vzácny hosť, rýchle zaplatili a zmizli, riadiac sa   rozumným porekadlom, že nie je dobré s pánmi pod jednou strechou   zostávať.
    </tei:p>
    <tei:p>
     Len traja ľudia ostali ľahostajne sedieť za stolom, traja počestní   jarmočníci, súdiac podľa prísneho čierneho odevu. Svetaskúsený človek   by hneď povedal: to môžu byť len púchovskí súkenníci, a podobné si   myslel pravdepodobne aj gróf Forgách.
    </tei:p>
    <tei:p>
     – Jaj, vidíš, Edko, – udrel sa do čela gróf, keď ostali s troma   jarmočníkmi osamote, – na to hlavné by sme boli skoro zabudli! Nože   sa rýchlo vráť do kočiara a daj sem priniesť našu truhlicu, veď ju   tam nemôžeme nechať. Prekristapána, že som si na to hneď   nespomenul!
    </tei:p>
    <tei:p>
     Ochotný Edko vybehol splniť rozkaz a o krátku chvíľu vstúpili dnu   dvaja mocní hajdúsi, celí zhrbení pod ťarchou, ktorú vliekli na   pleciach.
    </tei:p>
    <tei:p>
     Ďalšie udalosti nasledovali dosť rýchlo. Gróf rozkázal dobrú   pijatiku pre seba, Edka i Marienku, celý horel, keď sa však stával   príliš dotieravým, Marienka sa rozhnevala, vstala a chcela odísť od   stola.
    </tei:p>
    <tei:p>
     – Ešte nie, Marienka! – hovoril Jánošíkov pohľad. – Ešte chvíľočku   sebazaprenia, a bude po všetkom.
    </tei:p>
    <tei:p>
     Márne. Marienka udrela grófa po rukách a niesla sa krčmou ako   urazená kráľovná.
    </tei:p>
    <tei:p>
     – Hehehe! – smial sa gróf. – Dievčatko sa nahnevalo.
    </tei:p>
    <tei:p>
     Vstal a chcel ísť za Marienkou.
    </tei:p>
    <tei:p>
     A práve v tej chvíli nastalo druhé dejstvo radvanskej   tragikomédie.
    </tei:p>
    <tei:p>
     Len čo gróf vyskočil z miesta a neistým krokom sa začal hnať za   Marienkou, zaburácalo čosi dolu pod oblokmi.
    </tei:p>
    <tei:p>
     Búrka? – čudoval sa gróf. – Veď vonku niet ani obláčika!
    </tei:p>
    <tei:p>
     – Aha! zasykol vzrušene Uhorčík. – Už sa to začína.
    </tei:p>
    <tei:p>
     Edko Kubíni poslušne vstal a šiel sa pozrieť k obloku.
    </tei:p>
    <tei:p>
     Kdeže by búrka, vaša milosť, – hlásil začudovane, – to hučia ľudia   pred krčmou.
    </tei:p>
    <tei:p>
     – Tak nech si len hučia, – smial sa grófa chcel vbehnúť za   Marienkou do kuchyne.
    </tei:p>
    <tei:p>
     Nemal ani potuchy, že v tom čase sa pracovalo proti nemu medzi   ľudom plnou parou. Nemohol vedieť, že Radvaňou sa potulujú neznámi   chlapi a presvedčivými slovami rozprávajú vďačným poslucháčom o tom,   ako si preváža gemerský župan Forgách časť obrovskej sumy, ktorú   dostal od cisára za tajné zrádzanie Rákócziho plánov, do Krakova na   zakúpenie veľkých stád pre svoje gýmešské panstvo. A že nebyť   Forgáchovej zrady, mohol Rákóczi vyhrať nad cisárom a splniť všetky   sľuby, ktoré dal na začiatku vojny poddaným. Áno, Forgách je na vine,   on to zapríčinil!
    </tei:p>
    <tei:p>
     O chvíľu sa pred hostincom hmýrili veľké zástupy pobúrených   sedliakov. To bola tá búrka, ktorú počuli Marienkini hostia. Ale   teraz vyšľahli už aj buričské výkriky.
    </tei:p>
    <tei:p>
     – Sem s tým zradným grófom, nech si naňho posvietime!
    </tei:p>
    <tei:p>
     – Obesiť ho!
    </tei:p>
    <tei:p>
     – A chceli by sme vidieť i tie jeho dukáty!
    </tei:p>
    <tei:p>
     – Počujete, čo kričia, vaša milosť? – zajachtal na smrť bledý Edko   Kubíni.
    </tei:p>
    <tei:p>
     – Chcú hlavu i peniaze.
    </tei:p>
    <tei:p>
     – Čiu hlavu a čie peniaze? – pýtal sa nechápavo starý Forgách na   prahu kuchyne, odkiaľ mal už len niekoľko krokov k dievčaťu.
    </tei:p>
    <tei:p>
     – Len počúvajte, vaša milosť, – odvetil zdesene županský   sekretár.
    </tei:p>
    <tei:p>
     – Vašu hlavu a vaše peniaze!
    </tei:p>
    <tei:p>
     Gróf sa pomaly obrátil vo dverách, zrazu bol veľmi   znepokojený.
    </tei:p>
    <tei:p>
     – Azda len nie sedliacka vzbura?
    </tei:p>
    <tei:p>
     – Tak to vyzerá, vaša milosť…
    </tei:p>
    <tei:p>
     – Ale veď tu máme celú eskadrónu husárov, – povedal   opovržlivo.
    </tei:p>
    <tei:p>
     – Tí si už s tou čvargou poradia.
    </tei:p>
    <tei:p>
     – Áno, – povzdychol si sekretár. – Ale vaša milosť zabúda, že ste   len pred chvíľou poslali husárov do Bystrice na pripravenie   kvartieľa!
    </tei:p>
    <tei:p>
     Gróf Forgách skrúšene sklonil hlavu.
    </tei:p>
    <tei:p>
     – Žiaľbohu, žiaľbohu, – priznával svoju vinu. – Ježišmária! –   zvolal, – a moje zlato je teraz bez vojenskej ochrany! Ja hlupák,   tisícnásobný hlupák! – lamentoval, spínajúc ruky. – A čo je   najhoršie: tí neznabohovia o tom zlate už vedia! Kto im to len mohol   prezradiť?
    </tei:p>
    <tei:p>
     – Také veci sa nikdy neudržia v tajnosti, – mienil malomyseľne   Kubíni. – Sme v kaši.
    </tei:p>
    <tei:p>
     Akoby na potvrdenie nastal pred krčmou taký veľký hluk, až sa okná   triasli.
    </tei:p>
    <tei:p>
     – Už sa to začína… – jachtal zdesene sekretár. – Ak tých niekoľko   našich hajdúchov nevydrží, o chvíľu sú v krčme…
    </tei:p>
    <tei:p>
     – Čoby nevydržali, – zaháňal svoj strach gróf Forgách. – Sú to   samí vyberaní chlapi. Obstáli už v krvavých bitkách, čo by neobstáli   proti nevyzbrojeným sedliackym rebelom.
    </tei:p>
    <tei:p>
     – Ach, vaša milosť, – mávol beznádejne županský sekretár rukou, –   taký pobúrený sedliak je horší ako tucet nebezpečných bláznov!
    </tei:p>
    <tei:p>
     – Myslíš?
    </tei:p>
    <tei:p>
     – Som o tom presvedčený, vaša milosť. Počujete? Už sa bijú.
    </tei:p>
    <tei:p>
     Pravdaže sa bili. Na poltucta hajdúchov, ktorí v polkruhu bránili   vchod do krčmy, valila sa pohroma. Ešte sa držali statočne, ale o   niekoľko minút bude cesta do krčmy a k pokladom voľná.
    </tei:p>
    <tei:p>
     – Sme stratení, – zvolal plačlivým hlasom Kubíni. – Už nám ani   svätí nepomôžu. Iba ak by sme dvorom a záhradou ušli…
    </tei:p>
    <tei:p>
     – Ale čo s peniazmi? – nariekal zúfalo gróf. – To by sme ich   museli tu nechať, veď ich nestačíme odvliecť.
    </tei:p>
    <tei:p>
     – Čert vzal peniaze, len nech si životy zachránime! – skríkol   sekretár.
    </tei:p>
    <tei:p>
     – Peniaze boli a budú, ale my len raz žijeme!
    </tei:p>
    <tei:p>
     Keď už bolo najhoršie, nastal nepredvídaný obrat. Najvyšší z troch   púchovských súkenníkov, ktorí dosiaľ ticho a ľahostajne popíjali   svoje vínečko, vstal a prikročil pokojne k zúfalému grófovi.
    </tei:p>
    <tei:p>
     – Vaša milosť, – povedal mierne, akoby sa ho celá vec netýkala, –   niečo by sa dalo ešte vždy urobiť.
    </tei:p>
    <tei:p>
     Gróf sa prekvapene otočil a videl pred sebou stáť mohutného   chlapa, ktorého si dosiaľ neveľmi všímal, lebo si vôbec nikoho   nevšímal okrem švárnej Marienky.
    </tei:p>
    <tei:p>
     – To znamená, že nás chcete zachrániť? – znela grófova dychtivá   otázka.
    </tei:p>
    <tei:p>
     – Áno, vás i to tam, – mienil cudzinec, ukážuc prstom na truhlicu,   ktorá ležala pod grófovým stolom.
    </tei:p>
    <tei:p>
     – Vy viete, čo je v truhlici? – pýtal sa ustrašene gróf.
    </tei:p>
    <tei:p>
     – Pravdaže viem, usmial sa Ďurko Jánošík, – veď celý čas o nej   hovoríte a ja predsa nie som hluchý.
    </tei:p>
    <tei:p>
     Gróf sa teraz pozornejšie pozrel na dobrovoľného záchrancu a v   prvej chvíli sa mu zdalo, že tohto človeka musel už niekde vidieť. A   ako tak premýšľal, prebehla mu hlavou spomienka na mnešického hrdinu,   študióza z Trnavy Jura Jánošíka, keď ho Rákóczi v prítomnosti celej   suity svojou milosťou vyznamenal a udelil mu kapitánsku hodnosť. On,   Forgách, bol toho dňa tiež v Rákócziho najužšom kruhu a ako veliteľ   celého armádneho zboru sa tešil u kniežaťa Rákócziho obzvláštnej   priazni. Lenže tamten bol mladík v klerike a tento tu už zrelý,   životom ošľahaný chlap, zrejme súkennícky majster z Púchova. Bola tu   teda zrejme iba vonkajšia podobnosť.
    </tei:p>
    <tei:p>
     – Ďakujem vám i vašim priateľom za pomoc, – povedal úprimne   domnelému súkenníkovi, – a veru nič iné mi nepozostáva, než ju   prijať, lebo vidíte, v čom som.
    </tei:p>
    <tei:p>
     Vidím, vaša milosť, vidím, ale teraz aby sme sa už aj hýbali, lebo   o chvíľu máme tých ľudí na krku.
    </tei:p>
    <tei:p>
     Myslíte, že je už ozaj tak zle? jachtal ustrašene gróf.
    </tei:p>
    <tei:p>
     – Či nepočujete, čo sa vonku robí? Každá sekunda je nám drahá.
    </tei:p>
    <tei:p>
     Ako na potvrdenie vyskočili z miest druhí dvaja a ponáhľali sa k   nim.
    </tei:p>
    <tei:p>
     – Rýchlo preč, už sa opierajú o dvere a tie veru dlho   nevydržia.
    </tei:p>
    <tei:p>
     – Vidíte, vaša milosť, – riekol pokojne Jánošík, – ak zavčasu   nezmizneme, amen po vás i po vašich dukátoch.
    </tei:p>
    <tei:p>
     – Čo mi teda navrhujete?
    </tei:p>
    <tei:p>
     – Len toto, vaša milosť: zobrať truhlicu na plecia, cez dvor do   záhrady a odtiaľ na záhumnie, kde budeme aspoň na chvíľu v   bezpečí.
    </tei:p>
    <tei:p>
     – Tak dobre, v mene božom, – vzdychol gróf odovzdane. – Lenže moje   staré plecia takú ťarchu veru neuvládzu…
    </tei:p>
    <tei:p>
     – To sa veru čudujem, – zamiešal sa do reči Hrajnoha. – Myslel som   si, že kto má také mladé srdce ako vy, vaša milosť, ten musí mať i   mladé plecia.
    </tei:p>
    <tei:p>
     Keby vec tak nesúrila, Ďurko Jánošík by sa iste bol zasmial, ale   teraz sa naňho musel oboriť: – Netáraj, zober truhlu na plecia a preč   s ňou.
    </tei:p>
    <tei:p>
     Hrajnoha poslúchol a na nesmierny úžas grófa Forgácha i Kubíniho   prehodil si zlatom naplnenú truhlu tak hravo na plecia, akoby to bola   detská hračka.
    </tei:p>
    <tei:p>
     Ale už aj utekajme! – skríkol Ďurko a pomáhal každému cez oblok na   dvor. Sám bol posledný, ale skôr ako zoskočil do dvora, vrhol vďačný,   teplý pohľad na Marienku, ktorá s plačom dávala zbohom mládencovi,   ktorého už asi nikdy viac neuvidí.
    </tei:p>
    <tei:p>
     Keď preskočil plot záhrady, jasne počuli, ako s náramným praskotom   povolili dvere a ako dav zazúril pri zistení, že im vtáci   ulietli…
    </tei:p>
    <tei:p>
     – Kam teraz? – dychčal gróf, keď sa už hodne ďaleko na druhom   konci dediny za záhumním cítil ako-tak v bezpečí.
    </tei:p>
    <tei:p>
     – Kam teraz? – opakoval Ďurko Jánošík. – Ide o to, či nám vaša   milosť dôveruje.
    </tei:p>
    <tei:p>
     – Či vám dôverujem? – opakoval opatrne Forgách. – Dosiaľ som sa vo   vás nesklamal, dobre ste mi poslúžili. Dúfam, že i naďalej si budem   môcť túto dôveru udržať…
    </tei:p>
    <tei:p>
     – Počkajte, vaša milosť, – prerušil ho netrpezlivým posunkom   Jánošík. – Čo je vám teraz dôležitejšie: život, alebo peniaze?
    </tei:p>
    <tei:p>
     – Oboje, – odvetil úprimne starý Forgách.
    </tei:p>
    <tei:p>
     – Celkom správne, – odvetil Jánošík. – Ja teda zachránim i život,   i peniaze.
    </tei:p>
    <tei:p>
     – To ma teší, – radoval sa gróf. – Ale veď už i teraz cítim, že je   oboje zachránené.
    </tei:p>
    <tei:p>
     – Nie celkom tak, – varoval grófa Jánošík. – Tu sme len na chvíľu   mimo nebezpečenstva, lebo kto nám zaručí, že nás tu zbesnení rebeli   nenájdu? Keď nás nenašli v krčme, budú hľadať v okolí, a veru v   každom okamihu sa môžu zjaviť.
    </tei:p>
    <tei:p>
     – Vážne? – desil sa gróf Forgách.
    </tei:p>
    <tei:p>
     – Vážne, vaša milosť. Ak chcete byť s pokladom zachránený, musíte   robiť, čo vám navrhnem. My máme na konci Radvane svoj jarmočný stan,   tam zanesieme nepozorovane truhlicu a vy zas zabehnete okľukou poľami   do Bystrice po posilu.
    </tei:p>
    <tei:p>
     – Ajajaj, – posmieval sa gróf. – To ma pokladáte za takého   hlupáka? Mám nechať truhlicu vo vašej moci, aby ste si ju pekne   privlastnili a potom s ňou bez stopy zmizli? Na taký smiešny návrh   veru nepristanem.
    </tei:p>
    <tei:p>
     Ďurko Jánošík sa na to zamračene usmial.
    </tei:p>
    <tei:p>
     – Vidíte, vaša milosť, – riekol, – zase tá nedôvera. Keby sme s   vami mali zlé úmysly, veru by sme si s vami nedali toľko roboty   a…
    </tei:p>
    <tei:p>
     Tu urobil Hrajnoha zase jeden zo svojich nepredvídaných skutkov.   Veľmi sa mu sprotivilo toto vyjednávanie, veď vedel, aký bude koniec,   rozčertil sa, dupol nohou na truhlicu a rozkričal sa:
    </tei:p>
    <tei:p>
     – Koniec hry, vaša milosť! Azda ste si len nemysleli, že peniaze   sme zachraňovali pre vaše pekné oči! Teraz sú naše a vaša milosť   najlepšie spraví, keď zmizne, dokiaľ sme dobrí, lebo ináč…
    </tei:p>
    <tei:p>
     Urobil zlovestný posunok, ktorý naplnil grófovo srdce novým   strachom.
    </tei:p>
    <tei:p>
     – Ale pre boha večného, – zhíkol zdesene, – kto ste?
    </tei:p>
    <tei:p>
     Hrajnoha sa mu zasmial rovno do očú.
    </tei:p>
    <tei:p>
     – Na mojom mene nezáleží, – povedal grófovi, – ale tuhla je náš   vodca Juraj Jánošík, jeho meno vám už iste bude známe.
    </tei:p>
    <tei:p>
     Tak predsa ho neklamal prvý inštinkt, predsa mal pravdu, keď ho   dával do súvisu s trnavským študiózom a mnešickým víťazom Jánošíkom.   Ale až teraz si s hrôzou uvedomil, kto vlastne tento Jánošík je a aké   povesti idú o ňom po celej Hornej zemi. Zemiansky svet siedmich   stolíc sa pred ním trasie.
    </tei:p>
    <tei:p>
     A jednako nevidel nič odpudivé alebo desivé v tomto zvláštnom   človeku. Nesprával sa k nemu ani surovo, ani spupne… ibaže mu zobral   zlato.
    </tei:p>
    <tei:p>
     Čo mohol teraz spraviť? Poslúchol a zmizol.
    </tei:p>
    <tei:p>
     A keď už boli hôrni chlapci i s ťažkou truhlicou hodne ďaleko od   Radvane, ospravedlňoval sa Hrajnoha:
    </tei:p>
    <tei:p>
     – Vieš, Ďurko, už som mal toho všetkého dosť, aké reči s tými   ľuďmi?
    </tei:p>
    <tei:p>
     – Máš pravdu, Hrajnoha, – odvetil Ďurko Jánošík. – Pre nás,   hôrnych chlapcov, platí len drsná zbojnícka reč.
    </tei:p>
    <tei:p>
     – Koľko dní máme ešte do schôdzky na Borovej? – pýtal sa Ďurko   Jánošík ktoréhosi dna po radvanských udalostiach.
    </tei:p>
    <tei:p>
     To už viacero dní strávili v sladkej nečinnosti na malachovskom   salaši ako bačovi hostia a žinčicou si naprávali mysle i žalúdky,   chystajúc a posilňujúc sa na najväčšie dobrodružstvo zbojníckeho   života.
    </tei:p>
    <tei:p>
     – Koľko? – odpovedal Uhorčík. – Už veru nie veľmi mnoho. Ešte   dvanásť dní a budú dva mesiace.
    </tei:p>
    <tei:p>
     – Dvanásť dní… – mrmlal Ďurko Jánošík, zamyslene opekajúc nad   pahrebou kúsok slaninky. – A kde sa asi potuluje náš Gajdošík? Či sa   mu podarí prehovoriť chlapov k príchodu na Borovú? A keď prídu, koľko   ich asi bude? Päťsto? Alebo len päťdesiat?
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Netráp sa, Ďurko, – vytrhol kapitána zo zadumania Hrajnoha. –   Nejako už len bude. Verím, že Gajdošík vykoná všetko, aby mal u ľudí   úspech. Veď ho poznáš. Keď ten raz otvorí svoju medovú papuľku,   prehovoril by i satana, aby sa obrátil v anjela. Uvidíš, že na Borovú   prídu stá a stá, len aby si každý priniesol celú svoju výzbroj, aby   sme ju nemuseli kupovať…
    </tei:p>
    <tei:p>
     To už zase hovorila z Hrajnohu lakomosť.
    </tei:p>
    <tei:p>
     – Čoby sme nekúpili, – povedal vyčítavo Jánošík, – veď peňazí máme   ešte dosť.
    </tei:p>
    <tei:p>
     – Peňazí nikdy nie je dosť, – odporoval Hrajnoha. – Ale čo ak   budeš musieť tisíc chlapov od gruntu ozbrojiť a vyživovať!
    </tei:p>
    <tei:p>
     – Našli by sa ešte dajaké peniaze, –– odvetil Ďurko, mysliac na   svoje zakopané poklady.
    </tei:p>
    <tei:p>
     – Dajaké… – riekol Hrajnoha opovržlivo. – Budeme neprestajne   potrebovať nové a nové!
    </tei:p>
    <tei:p>
     – Však páni majú, – povedal tvrdo Ďurko, – a pokiaľ oni majú,   budeme mať i my. A keby ani to nestačilo, ešte vždy sa nájde spôsob,   ako zadovážiť pre našu budúcu armádu všetky potrebné veci.
    </tei:p>
    <tei:p>
     – No na to som veru zvedavý, – zasvietili Hrajnohove očká. – Akýže   je to spôsob?
    </tei:p>
    <tei:p>
     – Veľmi jednoduchý, – odvetil pokojne Ďurko Jánošík. –– Nezabúdaj,   že jestvujú na svete i vojenské sklady. Hľa, v Trenčíne je jeden taký   cisársky sklad, v Nitre, v Lučenci, v Prešove, v Košiciach, v Komárne   a bohvie ešte kde ďalšie. Myslím, že nebude ťažké dostať sa do nich a   odvliecť, čo chceme a koľko len chceme. Ale prv, než pôjdeme do   Turca, zastavíme sa ešte pri Ostrej Lúke pod Vápenkou vyzdvihnúť, čo   som tam bol na jar zakopal.
    </tei:p>
    <tei:p>
     – Keď už chceš nasilu obetovať svoj podiel spoločnej veci, nemám   proti tomu nič, – mykol plecom Hrajnoha. – Ale či sa vieš dobre   upamätať, kam si vtedy poklad zakopal?
    </tei:p>
    <tei:p>
     – Ako by nie? – usmial sa Jánošík. – Je to na polnočnom svahu   Vápenky, na tej podlhovastej čistinke pod hrebeňom hneď vedľa   pramienka. Miesto je označené veľkou skalou, ktorú sme nad zahrabané   peniaze navalili spolu s Gajdošíkom.
    </tei:p>
    <tei:p>
     Keď to Jánošík povedal, Hrajnoha sa akosi nepokojne obzrel okolo   seba.
    </tei:p>
    <tei:p>
     – Nepočul si niečo? – pýtal sa tlmene svojho kapitána. – Akoby za   nami čosi šuchlo.
    </tei:p>
    <tei:p>
     – Myslíš, že nás niekto počúval?
    </tei:p>
    <tei:p>
     Hrajnoha bez slova vyskočil a niekoľkými dlhými skokmi namieril   rovno do krovia za nimi. Chvíľku pobehoval a potom sa mrzuté vrátil k   Jánošíkovi.
    </tei:p>
    <tei:p>
     – Možno som sa mýlil, – riekol zamyslene, –– ale tak sa mi zdalo,   že za tým krovím sa niekto skrýval, a to by znamenalo…
    </tei:p>
    <tei:p>
     Nedopovedal a zamračene hľadel pred seba.
    </tei:p>
    <tei:p>
     – Že máme medzi sebou zradcu? – dokončil zarazene Jánošík.
    </tei:p>
    <tei:p>
     – Áno, Ďurko.
    </tei:p>
    <tei:p>
     – Mohol to byť vták alebo veverica, – upokojoval ho Jánošík.
    </tei:p>
    <tei:p>
     Mohol a nemusel. Spomeň si len na Surovca, o tom tiež nikto   nepredpokladal, že by bol zradcom, a predsa ťa zradil.
    </tei:p>
    <tei:p>
     – Najlepšie azda bude, keď sa pozrieme medzi mládencov, kto z nich   chýba, – navrhoval Jánošík a hneď aj zašiel k táboru, kde chlapi   čiastočne ticho besedovali okolo vatry a čiastočne už aj   odpočívali.
    </tei:p>
    <tei:p>
     – Ste tu všetci? – spýtal sa ich.
    </tei:p>
    <tei:p>
     Myslíme, že hej, – odvetili udivení hôrni chlapci.
    </tei:p>
    <tei:p>
     – Nikto z vás nechýba?
    </tei:p>
    <tei:p>
     To môžeme hneď zistiť, – povedal Ilčík a pustil sa do spočitovania   kamarátov.
    </tei:p>
    <tei:p>
     Počítal, počítal, ale dajako mu to nevycházdalo.
    </tei:p>
    <tei:p>
     Koľko by nás malo byť? – pýtal sa nakoniec neisto.
    </tei:p>
    <tei:p>
     – Dvadsaťjeden, i so mnou, – odvetil Jánošík ostro. – Sám by si to   mal najlepšie vedieť. A čo je? Azda sa nemôžeš dopočítať?
    </tei:p>
    <tei:p>
     – Nie veru, Ďurko, – poškrabal sa za uchom Ilčík. – Keď nás je   dvadsaťjeden, tak jeden chýba.
    </tei:p>
    <tei:p>
     – Kto?
    </tei:p>
    <tei:p>
     Podíval sa každému mládencovi, i tým spiacim, ostro do tvárí a   nakoniec hlásil:
    </tei:p>
    <tei:p>
     – Masliak chýba. Ale možno si len odskočil. No veď sa hneď   prezviem.
    </tei:p>
    <tei:p>
     Chcel silno zavolať, ale na jeho veľké prekvapenie mu Jánošík   položil ruku na ústa.
    </tei:p>
    <tei:p>
     – Nekrič, – povedal tlmene, – však o chvíľu príde, a to by bolo   dobre. Ak ale zmizol na dlhšie, nemusíme ho krikom upozorniť, že už   vieme o jeho zmiznutí, veď ešte nemôže byť ďaleko.
    </tei:p>
    <tei:p>
     Všetci sa zarazene dívali na kapitána, najväčšmi Ilčík, no po   chvíli mu začalo svitať v očiach porozumenie.
    </tei:p>
    <tei:p>
     – Čo spravil Masliak? – vydýchol vzrušene.
    </tei:p>
    <tei:p>
     – Počkaj, o chvíľu sa dozvieš, ak sa len nevráti a nevysvetlí   svoju neprítomnosť, – odvetil Jánošík.
    </tei:p>
    <tei:p>
     Čakali štvrťhodinu, polhodinu, a o Masliakovi ani chýru.
    </tei:p>
    <tei:p>
     – Už je to tak, – zamrmlal Jánošík, prikývnuc Hrajnohovi. – Mal si   pravdu, vypočul nás a teraz uteká pod Vápennú kradnúť.
    </tei:p>
    <tei:p>
     – Masliak, Masliak… – škrípal zubami Hrajnoha.
    </tei:p>
    <tei:p>
     – Ty si ho k nám priviedol, – riekol Jánošík s výčitkou v hlase   Hrajnohovi. – Bol predtým celkom spoľahlivý?
    </tei:p>
    <tei:p>
     Hrajnoha zúrivo prikývol.
    </tei:p>
    <tei:p>
     O polhodinku bol už celý tábor na nohách. Masliaka už síce   nedobehnú, lebo ten, samotný a bez batožiny, sa môže pohybovať   rýchlejšie, ale ak budú mať šťastie, môžu ho ešte vždy prichytiť,   lebo odvaliť takú ohromnú skalu, akú Jánošík s Gajdošíkovou pomocou   privalil na poklad, na to treba nadľudskú silu…
    </tei:p>
    <tei:p>
     Ale Masliak predsa len nebol taký hlúpy, ako predpokladali.   Uvažoval veľmi správne, že jeho neprítomnosť neostane dlho utajená a   hneď vznikne podozrenie a že sa celá družina bez odkladu pustí za   ním.
    </tei:p>
    <tei:p>
     A tak sotva sa dostal do Ostrej Lúky, jeho prvým činom bolo, že   mocne zabúchal na bránu kúrie ostrolúckeho panstva.
    </tei:p>
    <tei:p>
     – Čo je? – ozval sa o chvíľu za bránou ustrašený hlas.
    </tei:p>
    <tei:p>
     – Chytro otvorte, ak vám je život milý! – naliehal Masliak.
    </tei:p>
    <tei:p>
     – Nono, čo sú to za reči! Idú na nás labanci, alebo zbojníci?
    </tei:p>
    <tei:p>
     – Zbojníci, človeče, zbojníci, len rýchlo otvorte, kým nebude   neskoro!
    </tei:p>
    <tei:p>
     – A kto mi zaručí, že ty sám nie si zbojník a za tebou sa neskrýva   celý kŕdeľ práve takých chlapov, ako si ty sám?
    </tei:p>
    <tei:p>
     – Sám som tu, sám, človeče, veď práve pred nimi utekám! – nariekal   zúfalo Masliak.
    </tei:p>
    <tei:p>
     Konečne sa dvere otvorili a v nich sa zjavil starý panský sluha,   nepriateľsky hľadiaci na chlapa pred sebou, ktorý vzbudzoval všetko   iné, len nie dôveru.
    </tei:p>
    <tei:p>
     Už mu chcel pričapiť dvere, ale zbojník strčil nohu medzi   dvere.
    </tei:p>
    <tei:p>
     – Neveríte mi? – kričal Masliak.
    </tei:p>
    <tei:p>
     – Pravdaže neverím, – jachtal sluha.
    </tei:p>
    <tei:p>
     – Zle robíš, – usmial sa zlovestne Masliak. – Je pravda, –   priznával, – som zbojník, ale vzdal som sa toho všetkého a chcem žiť   životom statočného človeka. A prvým mojím skutkom má byť, že vydám   ostatných zákonu.
    </tei:p>
    <tei:p>
     – To si pekný kvietok, – riekol opovržlivo starý sluha. – A prečo   s tým ideš na mňa, keď panstvo ešte spí?
    </tei:p>
    <tei:p>
     – Prečo? Lebo o chvíľu budú zbojníci v Ostrej Lúke, aby vyplienili   kaštieľ. Chcem vás upozorniť, aby som získal zásluhu na polapení   bandy, zákon mi potom všeličo odpustí.
    </tei:p>
    <tei:p>
     – Je to pravda?
    </tei:p>
    <tei:p>
     – Necigánim.
    </tei:p>
    <tei:p>
     – A čo to za banda ide na nás?
    </tei:p>
    <tei:p>
     – Jánošíkova.
    </tei:p>
    <tei:p>
     Do starého sluhu ako keby bol hrom udrel.
    </tei:p>
    <tei:p>
     – Čo? Jánošíkova?
    </tei:p>
    <tei:p>
     – Áno, Jánošíkova, a to viete, čo znamená, keď Jánošík niekam   udrie. Zobuďte teda hneď panstvo, splašte čeľaď, nech sa hneď   ozbrojí, splašte celú dedinu, lebo Jánošík tu bude čochvíľa.   Nezabudnite však hneď poslať do Zvolena po posilu, budete ju   potrebovať.
    </tei:p>
    <tei:p>
     Starý sluha už nemal času na odpoveď a letel do kúrie, ako mu   staré nohy stačili.
    </tei:p>
    <tei:p>
     – Počuj, Ďurko, mne sa na celej veci čosi nepáči, – pristúpil   Uhorčík k Jánošíkovi, ktorý, len čo sa dostali na druhý breh Hrona   pod návrším, váhavo ostal stáť a znepokojene sa díval do hustého   podrastu pred nimi.
    </tei:p>
    <tei:p>
     – I ty máš taký pocit? – pýtal sa Jánošík.
    </tei:p>
    <tei:p>
     – Veru, Ďurko. Ten Masliak by bol v stave vykonať ešte aj inú   podlosť.
    </tei:p>
    <tei:p>
     – Ja sa tiež toho obávam, – súhlasil Jánošík. – Ja na jeho mieste   by som totiž vykonal všetko možné, aby som zastavil svojich   prenasledovateľov. Ak má len trochu filipa, tak pobúri celú Ostrú   Lúku proti nám, a kým sa my budeme s Ostrolúčanmi biť, pokojne   vyhrabe zlato a zmizne bez stopy.
    </tei:p>
    <tei:p>
     Ešte to ani nedopovedal, a z pahorkov pred nimi zarachotilo   niekoľko výstrelov. V odpoveď sa ozval bezprostredne za Jánošíkovým   chrbtom bolestný výkrik.
    </tei:p>
    <tei:p>
     – Už to máme, – zahromoval Uhorčík a rýchlo sa obrátil.
    </tei:p>
    <tei:p>
     – Dostali ma, kapitán… – vzdychol Šuvada a pokúsil sa rukou   zastaviť prúd krvi, ktorá sa mu valila z pŕs. Ležal naznak a so   smutným úsmevom sa díval Ďurkovi Jánošíkovi do očí; ten sa s   neveriacim zrakom skláňal nad ním.
    </tei:p>
    <tei:p>
     Sucho zakašlal a teraz mu už i z úst prúdila krv.
    </tei:p>
    <tei:p>
     – Ach, tí podliaci, – zašomral bolestne Jánošík, ktorý videl, že s   chudákom Šuvadom je koniec. – Draho zaplatia tvoju smrť…
    </tei:p>
    <tei:p>
     – Len choďte ďalej, – šepkal Šuvada, – nezdržiavajte sa. To ten   Masliak… Podaj mi ešte ruku, Ďurko, nech ti ju stisnem…
    </tei:p>
    <tei:p>
     So zaťatými perami podal Ďurko Jánošík vernému kamarátovi   ruku.
    </tei:p>
    <tei:p>
     – Zbohom, priateľu, zbohom, – riekol stiesnene a hnal sa s chlapmi   na chránené miesto, kde mu už nemohla ublížiť paľba Ostrolúčanov.
    </tei:p>
    <tei:p>
     – Teraz sa musíme rozdeliť na dvoje, – rozkázal Jánošík, keď boli   pokope v malej priehlbine. – Tam hore sú iste ľudia z ostrolúckeho   panstva, tých sa báť nemusíme, veď najviac ak medzi nimi môže byť   poltucta ozbrojených drábov a tí ostatní, to je len napochytre   zohnaná čeliadka. Ja idem s niekoľkými doľava a ty, Hrajnoha, choď s   ostatnými doprava, tam hore sa už niekde zídeme, keď tú čeliadku   zaženieme.
    </tei:p>
    <tei:p>
     Celá ostrolúcka príhoda trvala veľmi krátko. Len čo sa zjavili   hôrni chlapci prekvapeným drábom za chrbtom, hneď odhodili flinty a   ozlomkrk sa hnali hore priesmykom naspäť do dediny. Na mieste ostali   len chudáci Ostrolúčania, ktorí sa bezmocne museli dívať, ako boli zo   všetkých strán obkľúčení mocnými chlapmi, z ktorých každý by bol   vystačil na poltucta dedinčanov.
    </tei:p>
    <tei:p>
     – Hej, – skríkol na nich ten najmocnejší. – A vy na nás takto?
    </tei:p>
    <tei:p>
     Pod hrozivým, veliteľským pohľadom obra Ostrolúčania pokorne   pokládli kosy, motyky i sekery, ktorými boli ozbrojení, na trávu a   najstarší z nich vyčítavým hlasom povedal:
    </tei:p>
    <tei:p>
     – Nuž a či my za to môžeme? Však my nie z dobrej vôle! To nás   panstvo nahnalo sem, vraj proti zbojníkom, čo idú plieniť a páliť   kaštieľ i dedinu.
    </tei:p>
    <tei:p>
     – A ktorí ste strieľali? – zareval hromovým hlasom úžasný plecáň,   z ktorého išla ešte väčšia hrôza ako z veliteľského obra.
    </tei:p>
    <tei:p>
     Sedliak sa naňho díval, ako keby z duba spadol:
    </tei:p>
    <tei:p>
     – Nuž a odkedy strieľajú naše motyky a sekery, prosím   ponížene?
    </tei:p>
    <tei:p>
     Na to sa museli zasmiať všetci hôrni chlapci, ani obor nebol   schopný utlmiť úsmev.
    </tei:p>
    <tei:p>
     – Si na zlej stope, milý Hrajnoha, – riekol, – títo dobrí ľudia   iste nestrieľali. Strieľali drábi, a tí sú už dávno kadeľahšie.
    </tei:p>
    <tei:p>
     Ostrolúčania vypleštili oči, takmer ani dýchnuť sa neodvážili. Ten   obor spomínal Hrajnohu, a teda on sám…
    </tei:p>
    <tei:p>
     – Že som taký smelý, – vyhŕklo nakoniec zo starého strýka, –   spomínali ste tu Hrajnohovo meno, a teda vy sám…
    </tei:p>
    <tei:p>
     Áno, strýko, – odvetil prosto obor, – tamto je Hrajnoha, a ja som   Jánošík. Ten s tými dlhými čiernymi fúziskami, to je Ilčík, tento   rapavý zas Uhorčík, tamto vidíte milého priateľa Adamčíka, tuto zas   Muchu, hneď za ním stojí Kozelko a tu sú i ostatní moji kamaráti.   Hej, všetci sme tu pokope, len tam dolu pod kopcom leží verný Šuvada   s prestrelenou hruďou a so zavretými očami… Veď si to pravý vinník   odpyká, – zahučal napokon Ďurko Jánošík a chystal sa už na odchod k   Vápennej za pravým vinníkom.
    </tei:p>
    <tei:p>
     Ale kým mohol odísť, pristúpil k nemu sivovlasý Ostrolúčan a bez   bázne sa podíval do zamračených očí zbojníckeho kapitána.
    </tei:p>
    <tei:p>
     Ak si ty Jánošík, – riekol vážne, s láskavosťou starého človeka, –   a ja ti verím, že si Jánošík, lebo tvoje oči neklamú, tak si náš   priateľ a my ťa tu medzi nami vítame ako svojho človeka. Si naše   slniečko, nádej naša…
    </tei:p>
    <tei:p>
     V náhlom hlbokom pohnutí sa zohol a chcel bozkať Jánošíkovu   ruku.
    </tei:p>
    <tei:p>
     – Nie, nie, – zahundral Jánošík so zaroseným okom, – to nerobte,   ale teší ma, že o mne dobre zmýšľate a že mi dôverujete. Zbohom,   strýko, zbohom, milí Ostrolúčania…
    </tei:p>
    <tei:p>
     V hlbokom zamyslení sa pohla malá skupina hôrnych chlapcov hore   vrchom potrestať zradcu trestom spravodlivým. Dole ostal len Ilčík a   Mucha, aby sa postarali o telesné pozostatky úbohého Šuvadu.
    </tei:p>
    <tei:p>
     Dobrú hodinu kráčal hlúčik hôrnych chlapcov hore lesnatou stráňou   smerom k Vápennej. Obavy už nemali nijaké, lebo vedeli, že panstvo   nevytiahne ani päty z domu, taký dostalo strach, a keby sa aj drábi   vrátili na miesto svojej porážky, veľmi by si to rozmysleli s   prenasledovaním.
    </tei:p>
    <tei:p>
     – Počuj, Ďurko, a dobre kráčame? – staral sa Hrajnoha, keď   stúpaniu v hore ešte vždy nechcel byť koniec. – Nesplietol si si   náhodou cestu?
    </tei:p>
    <tei:p>
     – O chvíľu budeme na mieste, – odvetil Ďurko Jánošík.
    </tei:p>
    <tei:p>
     Náhle sa v hustej hore rozjasnilo, ešte niekoľko krokov a boli na   kraji veľkej čistiny, podlhovastej a hodne strmej.
    </tei:p>
    <tei:p>
     – Vidíte ho? – zahundral vzrušene Hrajnoha, – už je v práci…
    </tei:p>
    <tei:p>
     Celá spoločnosť v úžase zastala na kraji čistiny, ešte vždy v   úkryte stromov. Áno, bol to zradný Masliak, ktorý usilovne rýpal   uprostred čistiny veľkým nožom do zeme a vyhrabával prsť holými   rukami.
    </tei:p>
    <tei:p>
     Hrajnoha nechápavo krútil hlavou.
    </tei:p>
    <tei:p>
     – Len tomu nerozumiem, – šepkal Jánošíkovi, – ako sa mu podarilo   odvaliť tú ohromnú skalu.
    </tei:p>
    <tei:p>
     – Ako? – usmial sa Ďurko. – Tam máš vysvetlenie, – a ukázal prstom   na veľký, silný drúk, ktorý ležal vedľa skaly. – Použil drúk ako   hever a odvaľkal ním skalu.
    </tei:p>
    <tei:p>
     – Ale teraz už nemeškajme, – zvolal Hrajnoha a vyrazil z hory na   veľký Jánošíkov hnev, lebo mal v úmysle Masliaka zo všetkých strán   obkolesiť, aby im nemohol uniknúť v húšťavách hory.
    </tei:p>
    <tei:p>
     – Blázon! – kričal nazlostene. – Čo nečakáš na môj rozkaz, ešte   všetko skazíš!
    </tei:p>
    <tei:p>
     Ale už bolo neskoro, ktovie, či by sa Masliakovi naozaj nebolo   podarilo uniknúť, nebyť tragickej náhody…
    </tei:p>
    <tei:p>
     Keď počul Hrajnohov divý výkrik, ustrašený sa obrátil. Uvidiac   svojich prenasledovateľov, prenikavo zakričal a v smrteľnom strachu   sa hnal hore čistinou, usiloval sa čím skôr dosiahnuť hustú horu,   ktorá mu poskytovala predsa len akú-takú možnosť úniku.
    </tei:p>
    <tei:p>
     Osud však chcel, že sa potkol o skalu, ktorú bol len pred chvíľkou   odvalil z pokladu, a spadol rovno na hrot noža, ktorý nevypustil z   ruky, rozhodnutý, že sa ním bude brániť.
    </tei:p>
    <tei:p>
     Zelenou čistinou zaznel smrteľný chrapot a s bezvládnym telom   Masliaka sa valila naspäť i skala, aby dopadla presne na miesto,   odkiaľ ju odvaľkal.
    </tei:p>
    <tei:p>
     Vidíte, – ticho povedal nad mŕtvym telom Masliaka Ďurko Jánošík, –   sám osud nám ušetril prácu…
    </tei:p>
    <tei:p>
     – Dobre sa mu stalo, – vyhlásil tvrdo Hrajnoha. – Zradcovi len   smrť!
    </tei:p>
    <tei:p>
     – Ale teraz aby sme už sami dokončili dielo, ktoré začal Masliak,   – navrhol praktický Uhorčík. – Odvaľme skalu a do roboty, aby nás   ešte niekto nevyrušil.
    </tei:p>
    <tei:p>
     Bol to však Jánošík, ktorý bol proti tomu.
    </tei:p>
    <tei:p>
     – Až inokedy, – vyhlásil rozhodne. – Dnes už nie je čas na to.   Cesta k zakopanému pokladu nás stála život jedného z najvernejších.   Nechcem pokúšať osud. Poďme.
    </tei:p>
    <tei:p>
     – Koľko dní nám ešte chýba? – vypytovali sa nepokojne chlapi. – Už   ich nemôže byť veľa a o Gajdošíkovi ani o našich neznámych kamarátoch   ešte ani slychu.
    </tei:p>
    <tei:p>
     – Len trpezlivosť, priatelia, dlho to už nepotrvá. Deň, dva   dni…
    </tei:p>
    <tei:p>
     Hore na Borovej horeli veselé zbojnícke ohne, a keďže bola trochu   studená noc, hôrni chlapci sa k nim zimomravo túlili, vystierajúc   zmeravené ruky nad červené plamene.
    </tei:p>
    <tei:p>
     – Len či sa to Gajdošíkovi podarilo.
    </tei:p>
    <tei:p>
     – Pravdaže, Gajdošík dosiaľ ešte nesklamal a nesklame ani teraz.   Uvidíte, zajtra sa už začnú hlásiť a pomaly nebude pre nich miesta v   celej Borovej.
    </tei:p>
    <tei:p>
     – Dal by boh…
    </tei:p>
    <tei:p>
     – Bude tak, ako vravím.
    </tei:p>
    <tei:p>
     Ďurko Jánošík mal pravdu i teraz. Len čo si chlapci trochu   pospali, nad ránom zapraskali suché vetvy.
    </tei:p>
    <tei:p>
     Na stráži bol práve Mucha.
    </tei:p>
    <tei:p>
     Vyskočil prekvapene od ohňa a uprel zrak do šerosvitu.
    </tei:p>
    <tei:p>
     – Hej! – skríkol. – čo ste vy zač?
    </tei:p>
    <tei:p>
     Do okruhu žiary vstúpil vysoký chlap.
    </tei:p>
    <tei:p>
     – Čo sme zač? Ja som Ušiak od Myjavy a tamto za mnou sú moji   chlapi. Ste vy tu jánošíkovci?
    </tei:p>
    <tei:p>
     – To si myslím, – odvetil s úľavou Mucha. – A koľko je vás?
    </tei:p>
    <tei:p>
     – No, so mnou dobrých tridsať chlapov. A kde máš kapitána?
    </tei:p>
    <tei:p>
     – Počkaj, hneď ho zobudím.
    </tei:p>
    <tei:p>
     Ale Ďurka Jánošíka nebolo treba budiť. Bol hore, len čo zapraskali   vetvy pod krpcami príchodiacich, taký mal ľahký spánok. S vystretou   rukou prikročil k myjavskému zbojníckemu kapitánovi.
    </tei:p>
    <tei:p>
     – Vitaj medzi nami, – riekol prosto, – ty si prvý, vidieť, že si   sa ponáhľal. A že si na nás tak ľahko natrafil?
    </tei:p>
    <tei:p>
     – Veď mi Gajdošík všetko poriadne vysvetlil, – zubil sa Ušiak.
    </tei:p>
    <tei:p>
     – A čo vieš o Gajdošíkovi? – pýtal sa zvedavo Jánošík. –   Nehovoril, kedy príde?
    </tei:p>
    <tei:p>
     Myjavec sa veselo zasmial.
    </tei:p>
    <tei:p>
     – Ten? Nič neodkázal, len toľko povedal, že sa ešte zavčasu   stretneme na Borovej.
    </tei:p>
    <tei:p>
     A len čo si Myjavci ľahli, ešte poriadne ani nezaspali, nastal v   hore nový ruch. Tu boli púchovskí ľuptákovci, tiež v počte asi   tridsiatich ľudí. A ešte ich Ďurko Jánošík nestačil privítať, už sa   hlásili noví, tentoraz novomestskí štetkovci, asi dvadsiati hôrni   chlapci.
    </tei:p>
    <tei:p>
     Svitlo ráno a už boli na mieste i ostatní: detviansky Grajciar so   svojimi ľuďmi, topoľčiansky Hrebíček, liptovský Bohúň, prievidzský   Chlasták a celá kopa iných kapitánov so svojimi ľuďmi. Keď vyskočilo   spoza zubatého Kľaku slnce, už bola Borová plná veselého zbojníckeho   ľudu.
    </tei:p>
    <tei:p>
     – Dvesto, dvestopäťdesiat, – rátal Ďurko Jánošík s veliteľskou   pýchou.
    </tei:p>
    <tei:p>
     – Len Gajdošík nám ešte chýba, – dodal znepokojene.
    </tei:p>
    <tei:p>
     Zbytočná obava.
    </tei:p>
    <tei:p>
     Len čo sa mládenci navzájom zoznámili – slniečko bolo zatiaľ už   vysoko – zazneli dolu pod Borovou na kraji hory veselým výskotom   gajdy a na nesmiernu radosť Jánošíka i jeho družiny zjavil sa   Gajdošík.
    </tei:p>
    <tei:p>
     – Že už si tu! – uvítal Gajdošíka radostne Ďurko Jánošík. – Mal   som už o teba veľkú starosť. Ale hlavné, že si svoje poslanie dobre   vykonal, nikdy ti to náš hôrny ľud nezabudne!
    </tei:p>
    <tei:p>
     Borová… Krásna, hustá borová hora medzi Martinom a Štiavničkou.   Pýcha štiavnických Révayovcov. Takej nádhernej borovej hory niet v   celom Turci. A teraz v nej prebýva skoro celý zbojnícky pluk.
    </tei:p>
    <tei:p>
     – Dvestopäťdesiat nás je, – mrmlal Ďurko Jánošík. –   Dvestopäťdesiat dobrých hôrnych chlapcov, odhodlaných na všetko.
    </tei:p>
    <tei:p>
     Ešte toho večera bola porada medzi pánmi kapitánmi a Ďurko Jánošík   mal takúto reč:
    </tei:p>
    <tei:p>
     – Počujte, kamaráti, všetko, čo tu robíme, je len začiatok. Je   pravda, že už teraz by sme s našou silou vedeli pánom pripraviť   všelijaké nepríjemnosti, vyplieniť by sme mohli bez obavy mnoho   kaštieľov, ale obyčajné zbíjanie teraz už nebude naším hlavným   cieľom. Máme niečo celkom iné, väčšie a užitočnejšie na ume. A preto   som vyslal priateľa Gajdošíka po vás, i ďakujem vám, že ste prišli.   Iste viete, kamaráti, čo vás čaká, ak ostanete každý so svojimi ľuďmi   a na vlastnú päsť budete pokračovať vo svojom remesle. Pánov je   mnoho, sú mocní, majú peniaze i zbroj, jedného dňa by ste celkom iste   podľahli a potom už len šibenica. A už i dosiaľ mnohí hôrni chlapci   stratili životy nielen preto, že mali proti sebe panskú presilu, ale   i preto, že si nesprávne počínali a pričasto nerobili rozdiel medzi   pánom a poddaným, páchali krivdy i voči úbohým, čo sa im potom   škaredo vypomstilo, lebo stratili dôveru i podporu chudoby.
    </tei:p>
    <tei:p>
     Hovoril s veľkou vážnosťou a vážne ho počúvali i kapitáni, hoci   ešte celkom jasne nechápali, kam mieri, lebo Gajdošík im na Jánošíkov   príkaz najhlavnejší zámer neprezradil.
    </tei:p>
    <tei:p>
     Potom prišla chvíľa, keď Ďurko Jánošík úprimne a s plnou vierou   vyložil to hlavné, pre čo zvolal kapitánov a ich ľudí na Borovú:
    </tei:p>
    <tei:p>
     – Vidíte sami, kamaráti, – hovoril dôrazne, – ako veci vyzerajú.   Nastávajú nám veľmi ťažké chvíle, lebo zemania sa v poslednom čase   usilovne chystajú na hôrnych chlapcov. Vidia v nich nielen   ohrozovateľov panského majetku, ale i rebelov, ktorí podnecujú   poddaných k neposlušnosti. Chcú nás dostať pod šibenicu stoj čo stoj,   hoci aj pomocou falošných svedectiev, ak nebudú mať proti nám dosť   dôkazov. Sme všetci ohrození na živote, a ak sa teraz nedáme dokopy,   hrozí nám všetkým záhuba. Navrhujem teda, aby sme utvorili jedinú   veľkú družinu, ktorá by svojím počtom i odhodlanosťou mala dosť sily,   aby čelila panskému náporu.
    </tei:p>
    <tei:p>
     Tým skončil Jánošík svoju výzvu k hôrnym kapitánom a teraz mlčky   čakal, aká bude ich odpoveď. Z jeho ostro rezanej junáckej tváre   žiarila pevná odhodlanosť a sila, čo sa tiež neminulo účinkom na   poslucháčov. Každý z nich videl a pocítil, že majú pred sebou   rodeného organizátora a vodcu, ktorému sa nikto nevyrovná.
    </tei:p>
    <tei:p>
     Napokon celé kapitánske zhromaždenie búrlivými slovami vyjadrilo   presvedčenie, že Juraj Jánošík má vo všetkom svätú pravdu a nič   lepšie nemôžu spraviť, ako ostať pospolu a znášať spoločný osud.
    </tei:p>
    <tei:p>
     – Teší ma, že tak zmýšľate, – riekol prosto Ďurko Jánošík. – Vedel   som, že mi dáte za pravdu, lebo to je najrozumnejšie, čo môžeme za   dnešných okolností urobiť. Súhlasíte teda s tým, aby sme všetci,   koľko nás tu je, utvorili jediné veľké hôrne bratstvo?
    </tei:p>
    <tei:p>
     – Súhlasíme!
    </tei:p>
    <tei:p>
     – Z plného presvedčenia a úprimne?
    </tei:p>
    <tei:p>
     – Tak je! Z plného presvedčenia a úprimne!
    </tei:p>
    <tei:p>
     – Ďakujem vám, priatelia. Teraz ide o to, aby sme si zvolili i   hlavného kapitána…
    </tei:p>
    <tei:p>
     Kapitáni mu nedovolili pokračovať.
    </tei:p>
    <tei:p>
     – Ty budeš naším hlavným kapitánom, kto iný – kričali jeden cez   druhého, vyhadzujúc od nadšenia čiapky do vzduchu.
    </tei:p>
    <tei:p>
     – Nech žije Ďurko Jánošík!
    </tei:p>
    <tei:p>
     Veď nás, stojíme všetci za tebou!
    </tei:p>
    <tei:p>
     – Chcete teda, aby som bol vaším kapitánom? – spýtal sa   Jánošík.
    </tei:p>
    <tei:p>
     – Chceme!
    </tei:p>
    <tei:p>
     Ďakujem vám, priatelia, – odvetil pokojne. – Prijímam vašu voľbu a   budem sa usilovať, aby som vašu dôveru nesklamal.
    </tei:p>
    <tei:p>
     Potom pristúpil k svojim novým druhom a rad-radom im podával ruku   na potvrdenie nového a trvalého priateľstva.
    </tei:p>
    <tei:p>
     Taký bol záver významnej schôdze na Borovej, a že po nej   nasledovala naozajstná veselica, o tom azda ani netreba veľa   hovoriť.
    </tei:p>
   </tei:div>
   <tei:div type="chapter">
    <tei:head>
     XIII. KAPITOLA
    </tei:head>
    <tei:head>
     Jánošíkov pluk
    </tei:head>
    <tei:p>
     Gajdošík sa znova ukázal ako neoceniteľný pomocník. Jeho nová   zásluha bola v tom, že hneď na druhý deň sa rozbehli z Borovej mnohí   hôrni chlapci verbovať do Jánošíkovho pluku ďalších ľudí. Pravdaže   tajne, lebo čo s Jánošíkom súviselo, to všetko bolo mimo zákona, ale   ľudí, ktorí boli ochotní rozmnožiť zbojnícku armádu, nebolo treba   hľadať s lampášom. Zaujímavé bolo, že úrady o ničom nevedeli a ani   turčianski zemepáni nemali tušenie, čo sa deje na Borovej.
    </tei:p>
    <tei:p>
     Jánošík a jeho ľudia osobitne dbali o to, aby prípravy ostali v   tajnosti, no niečo sa predsa len dostalo na verejnosť. Predovšetkým   chudoba sa o všeličom dozvedela.
    </tei:p>
    <tei:p>
     Napríklad mnohí v Turci, najmä v okolí Martina, vedeli, čo za   čudné veci sa dejú na Borovej. Bolo tam šuchotu, dupotu a veselého   smiechu, zazneli i smelé zbojnícke spevy, najviac, pravda, nová   jánošíkovská pieseň, ktorú poznal už kdekto. V Dražkovciach (to je   malá dedinka na pol hodiny od Borovej) bolo verejným tajomstvom, že   celá Borová je plná jánošíkovského vojska a ľudia, ktorí sa odvážili   ísť vo dne do blízkosti hory, jasne mohli počuť ostré vojenské   povely.
    </tei:p>
    <tei:p>
     Bolo jasné, že sa tam dejú vážne prípravy. Alebo ešte aj iný   doklad. Stalo sa to v Nededzi. Starému Pandrákovi neskoro v noci   zabúchali na okno, len-len že sa nerozsypalo. Keď vyskočil z postele,   ký ďas to mátoží, začul pod oknom drsné chlapské hlasy:
    </tei:p>
    <tei:p>
     – Vstávajte, strýko!
    </tei:p>
    <tei:p>
     Vyšiel von pred chalupu i rozoznal, ako sa dalo v takej tmavej   noci, veľké vozisko uprostred hradskej a okolo neho na pol tucta   chlapov.
    </tei:p>
    <tei:p>
     – Čo sa stalo? – volal ustrašene.
    </tei:p>
    <tei:p>
     Pristúpil k nemu mohutný chlap:
    </tei:p>
    <tei:p>
     – Máte kone?
    </tei:p>
    <tei:p>
     – Mám. A načo?
    </tei:p>
    <tei:p>
     – Tak rýchle sem s jedným!
    </tei:p>
    <tei:p>
     Starý Pandrák bol ako oparený.
    </tei:p>
    <tei:p>
     – Ja vám mám dať koňa? A prečo? A začo?
    </tei:p>
    <tei:p>
     Obor dupol nohou, až sa zem zatriasla.
    </tei:p>
    <tei:p>
     – Sem s koňom! Náš pravý stúpil do diery a zlomil si nohu.
    </tei:p>
    <tei:p>
     Pandrák popošiel k vozu a uvidel dokaličeného koňa ležať na   zemi.
    </tei:p>
    <tei:p>
     – No ten je hotový, – zašomral znalecky. A potom sa ziskuchtivo   spýtal:
    </tei:p>
    <tei:p>
     – A čo dostanem za svoju službu?
    </tei:p>
    <tei:p>
     – Nespytuj sa, – povedal obor netrpezlivo, – len priveď koňa a   dobre ti zaplatíme. Ale už aby si s ním tu bol.
    </tei:p>
    <tei:p>
     Pandrák ochotne utekal do maštale, a keď pribehol naspäť s koňom,   silným valachom, prišlo to najlepšie:
    </tei:p>
    <tei:p>
     Len čo vypriahli dokaličeného koňa a horko-ťažko zapriahli   Pandrákovho valacha, nočné chmáry preťal oslepujúci blesk, hrozne   zahrmelo a splašené kone hybaj dolu hradskou i s ťažkým vozom, takže   prekvapení chlapi sotva mali čas uskočiť nabok.
    </tei:p>
    <tei:p>
     – Hé! – kričali všetci a pustili sa v chvate za splašeným   záprahom. Musia ho dostihnúť, než sa voz prevráti a oba kone   dokaličí.
    </tei:p>
    <tei:p>
     Už ani neboli ďaleko od Gbelian, keď sa stalo, čo sa muselo stať.   Voz nabehol na kameň, ktorý sa asi v poslednej chvíli skotúľal zo   strmého svahu na hradskú. Nocou zaznel náhle strašný praskot, hneď   nato štrngot i cengot a vzápätí stíchol i dupot splašených koní.
    </tei:p>
    <tei:p>
     Keď udychčaní ľudia dobehli na miesto, videli, že jedno koleso je   preč a voz sa prevrátil nabok. A starý Pandrák s úžasom pozoroval,   ako sa z neho sypú flinty, šable, nože a najrôznejšie druhy   zbraní.
    </tei:p>
    <tei:p>
     V tej chvíli sa ozval jeden z neznámych skrúšene:
    </tei:p>
    <tei:p>
     – No, Jánošík, a teraz čo? Ako sa pohneme ďalej s dolámaným   vozom?
    </tei:p>
    <tei:p>
     – Musíme sa vrátiť do dediny po nové koleso, – odvetil obor,   Jánošíkom nazvaný. – A veď nám tuto strýko už nejaké zoženie, –   obrátil sa k užasnutému Pandrákovi, podávajúc mu mešec za jeho   služby.
    </tei:p>
    <tei:p>
     Keď na svitaní prišiel Jánošík i s viacerými vozmi i s mnohými   ozbrojenými ľuďmi na Borovú, uvítal ho Hrajnoha s rozradostenou   tvárou.
    </tei:p>
    <tei:p>
     – Hádaj, Ďurko, – kričal už zďaleka, keď sa neďaleko hory zjavila   kolóna vozov a ozbrojených zbojníkov, – hádaj len, koľko je nás   tu!
    </tei:p>
    <tei:p>
     – No, dvesto, tristo, hádal Jánošík s úsmevom, podávajúc   Hrajnohovi ruku.
    </tei:p>
    <tei:p>
     – Ejha, to by toho bolo, – mykol Hrajnoha opovržlivo plecom.
    </tei:p>
    <tei:p>
     – No tak štyristo, päťsto, – hádal ďalej Jánošík.
    </tei:p>
    <tei:p>
     – Pridaj ešte sedemsto, a uhádneš, – skríkol víťazoslávne   Hrajnoha.
    </tei:p>
    <tei:p>
     – Teda tisícdvesto, – zvolal užasnuto Jánošík. O takom úspechu sa   mu ani nesnívalo. To prevyšovalo všetko očakávanie.
    </tei:p>
    <tei:p>
     – Veru, tisícdvesto, kapitán náš, – naparoval sa Hrajnoha.
    </tei:p>
    <tei:p>
     – Skoro celý pluk, – uvažoval zasnene Jánošík. – A ja zas veziem   výzbroj, ktorá by stačila vari pred dvetisíc chlapov, – oznamoval   hrdo a ukázal na vozy, ktoré práve zakerovali pod horu.
    </tei:p>
    <tei:p>
     Hrajnoha natešene zavýskol.
    </tei:p>
    <tei:p>
     – To bude sila! – jasal. – Teraz nás vari už nikto nepremôže! A   odkiaľ, odkiaľ…
    </tei:p>
    <tei:p>
     Ďurko Jánošík sa usmial.
    </tei:p>
    <tei:p>
     – Že odkiaľ som to priviezol? – dokončil vetu. – Z Tepličky, milý   Hrajnoha.
    </tei:p>
    <tei:p>
     A potom vyrozprával, ako sa Gajdošík na svojich cestách dozvedel,   že gróf Löwenburg vo všetkej tajnosti prevzal od Rákócziho   generalissima grófa Bercsényiho zvyšky kuruckej výzbroje na   uskladnenie v jednej zo svojich hospodárskych stavísk vedľa sadu. Ten   Bercsényi po kapitulácii kuruckej armády na Majthénskom poli ušiel do   Poľska a odtiaľ snoval tajné spojenie s Rákócziho vernými,   predpokladajúc, že Rákóczi sa po čase ešte vráti a pokúsi sa o nový   odboj proti Viedni. Zakladal prísne tajné skladištia zbraní, z   ktorých potom mienil vyzbrojiť čerstvú armádu.
    </tei:p>
    <tei:p>
     – Pre mňa nebolo ťažké dostať sa v noci do teplického skladišťa a   naložiť na vozy všetko, čo tam bolo, – ukončil Jánošík svoje   zaujímavé vyprávanie. – A čo so zásobovaním toľkých ľudí? Netrpíte tu   hladom? Máte čo jesť?
    </tei:p>
    <tei:p>
     – No dosiaľ by to ešte ušlo, – referoval Hrajnoha. – Niečo sme tu   už mali, zopár kusov dobytka sme pokúpili, niečo odobrali bez   opýtania štiavnickým Révayovcom, ale neviem, ako bude v najbližších   dňoch, lebo živiť tisícdvesto hrdiel, to nie je maličkosť…
    </tei:p>
    <tei:p>
     A do toho zazunela hora nadšeným krikom:
    </tei:p>
    <tei:p>
     – Jánošík je tu!
    </tei:p>
    <tei:p>
     – Sláva nášmu vodcovi!
    </tei:p>
    <tei:p>
     Z hory povybehúvali Hrajnohovi „regrúti“, zobudení hlasom svojho   doterajšieho veliteľa. Keď počuli, že je tu Jánošík s dvanástimi   vozmi vojenskej výzbroje a s tristo ozbrojenými chlapmi, ich nadšenie   nepoznalo hraníc.
    </tei:p>
    <tei:p>
     Boli by ho azda aj udusili od radosti, ale na pol ceste ich   zastavil vážny pohľad obra, aký dosiaľ ešte nikdy nevideli, a tu v   bázni i úcte urobili mu špalier a s obnaženou hlavou zdravili   slávneho kapitána hôrnych chlapcov, ktorý s priateľským úsmevom   kráčal medzi špalierom, všímajúc si a v duchu odhadujúc temer každého   z nich.
    </tei:p>
    <tei:p>
     Kým došiel na koniec špaliera, akiste už vedel, na čom je, lebo na   perách mu pohrával spokojný úsmev.
    </tei:p>
    <tei:p>
     – Dobrí chlapci, – rozprával o niečo neskoršie v hore svojmu   štábu, pozostávajúcemu z členov jeho doterajšej družiny.
    </tei:p>
    <tei:p>
     Sedeli okolo ohňa pri raňajkách, obracali slaninku na ražni nad   ohňom, zajedali ju čiernym chlebíkom a vínko si k tomu pripíjali.   Ostatní sa len zďaleka úctivo prizerali počínaniu svojich vodcov.
    </tei:p>
    <tei:p>
     – Dobrí, – prikývol Hrajnoha. – A čo hlavné, skoro samí mladí   ľudia.
    </tei:p>
    <tei:p>
     – Iste je to dobré, – mienili ostatní. – Mladých ľahšie vycibríme   a disciplíne privykneme.
    </tei:p>
    <tei:p>
     – Ak pôjde všetko tak, ako si predstavujeme, – povedal Jánošík, –   za týždeň budú z nich dobrí vojaci a či zbojníci, a potom sa môžeme   pustiť ďalej.
    </tei:p>
    <tei:p>
     – Kam? – znela otázka z úst Jánošíkových druhov.
    </tei:p>
    <tei:p>
     – To ešte sám neviem, – odvetil Jánošík zamyslene, – však nám čas   prinesie správnu odpoveď.
    </tei:p>
    <tei:p>
     Na chvíľu sa všetci odmlčali a bolo počuť len príjemné škvarenie   slaniny nad ohňom.
    </tei:p>
    <tei:p>
     Prvý sa ozval Gajdošík so zarumenenou smelou tvárou:
    </tei:p>
    <tei:p>
     – Jedno je isté, kamaráti, – riekol povzneseným hlasom. –   Kamkoľvek sa obráti Jánošík i so svojím vojskom, všade ho prijmú   ľudia s otvoreným náručím, všade čakajú naňho poddaní s dôverou v   srdci a všade žije horúca nádej, že príde Jánošík-osloboditeľ, aby   urobil koniec panskému otročeniu. Preto teda kamkoľvek sa obrátime,   všade natrafíme na spojencov.
    </tei:p>
    <tei:p>
     Gajdošíkovo plamenné nadšenie sa prenieslo i na ostatných. Všetci   poskákali z miest a s výskotom vyhadzovali čiapky do vzduchu. Ale   nadšenie sa ani tu nezastavilo. Schvátilo aj Hrajnohových „regrútov“,   ktorí vo veľkom kruhu v úctivej vzdialenosti obklopovali čistinu   veliteľov a so zatajeným dychom sledovali každé ich hnutie a teraz,   keď videli, ako hádžu čiapky do vzduchu, sami sa dali do obrovského   jasotu. Počuli to nielen v najbližších Dražkovciach, ale i vo   vzdialenej Štiavničke. Krik počul aj starý štiavnický Révay, ktorý   práve sedel na verande, oblaky dymu súkal z dlhočizného čibuku a   roztržito načúval šafárovmu hláseniu o stave úrody.
    </tei:p>
    <tei:p>
     Jasot z Borovej zaznieval sem ako hukot vzdialeného hromobitia,   ale predsa len sa dal určiť jeho pôvod.
    </tei:p>
    <tei:p>
     Starého veľmoža pichlo v srdci, skoro mu čibuk vypadol z úst.
    </tei:p>
    <tei:p>
     – Počuli ste? – pýtal sa ticho šafára, ktorý bol príliš zabraný do   svojich výpočtov, než by bol mohol venovať svoju pozornosť takým   veciam.
    </tei:p>
    <tei:p>
     – Nepočul, vaša milosť, – odpovedal tento udivene.
    </tei:p>
    <tei:p>
     – Kričali, odvetil významne barón. Z Borovej.
    </tei:p>
    <tei:p>
     – Z Borovej? – chápal už šafár a pohrdlivo pokrčil plecami. – Nech   si len revú. Pre niekoľkých zbojníckych otrhancov si nebudeme robiť   ťažkú hlavu, vaša milosť…
    </tei:p>
    <tei:p>
     – Niekoľko otrhancov? – pokrútil hlavou starý Révay a rozvážne   vyklepal popol z čibuka. – Tých otrhancov, alebo ako ich nazývate,   muselo byť niekoľko sto.
    </tei:p>
    <tei:p>
     Nehovoril viac o tom, a kým ho šafár ďalej unavoval svojimi údajmi   a číslicami, myslel na reči, ktoré sa mu deň čo deň dostávajú do ucha   o Borovej i o čudných Jánošíkových prípravách, a dospel k úsudku, že   je už najvyšší čas, aby urobili rázny koniec šarapateniam zbojníkov,   lebo ak sa nechá veciam voľný priebeh, budú onedlho takí silní, že si   s nimi pomaly už ani vojsko neporadí.
    </tei:p>
    <tei:p>
     Ešte chvíľu počúval, či sa hukot nebude opakovať, a keď nič   neprichádzalo, mrzuto prerušil šafárove výklady a unaveným krokom   vošiel do kaštieľa.
    </tei:p>
    <tei:p>
     Pravdaže, už nič nemohol počuť, lebo Ďurko Jánošík, ktorý radšej   videl vážnu prácu než výskanie, rozduril v tej chvíli svojich   pomocníkov na všetky strany. Prv však podelil ľudí na roty a z nich   utvoril pluk. Prvý Jánošíkov pluk.
    </tei:p>
    <tei:p>
     Za veliteľov rôt ustanovil členov svojej družiny, ako aj kapitánov   družín, ktoré sa k nemu pripojili. Jeho zástupcami sa stali Hrajnoha   a Uhorčík, on sám si však ponechal velenie nad celým zbojníckym   vojskom.
    </tei:p>
    <tei:p>
     A zatiaľ čo sa toto dialo na Borovej, celým šírym slovenským   krajom sa nieslo nádejné, ale i hrozivé volanie:
    </tei:p>
    <tei:p>
     Počkajte len vy, pyšní páni, vaša svojvôľa nepotrvá dlho, príde na   vás Jánošík!
    </tei:p>
    <tei:p>
     – Takto to už ďalej nemôže ísť! – skríkol rozhorčene starý Juro   Jušth a udrel päsťou o stôl. – Niečo sa proti tomu musí robiť, ináč   nie sme v bezpečí ani deň.
    </tei:p>
    <tei:p>
     Ostatní páni horlivo prikyvovali a každý z nich si myslel, že je   už naozaj najvyšší čas podniknúť niečo, ak sa nemá zosypať na ich   ustarostené hlavy zbojnícka hrôza v celej svojej sile. Len mošovský   Révay uvažoval trochu ináč, lebo sa opäť cítil povznesený nad   zbojnícku čvargu.
    </tei:p>
    <tei:p>
     Posmešne sa zasmial:
    </tei:p>
    <tei:p>
     – Mať tak naporúdzi dvesto-tristo dobrých chlapov, a bude hneď po   starosti.
    </tei:p>
    <tei:p>
     – No, no, no, – krútil hlavou starý štiavnický Révay, – na tých by   boli dnes už i dva regimenty málo. Keby ste len počuli…
    </tei:p>
    <tei:p>
     Dva regimenty! – prerušil ho výsmešne jeho mošovský príbuzný. ––   Azda si sa len nezbláznil, ujko, to by bola pre nich priveľká   česť.
    </tei:p>
    <tei:p>
     – Česť sem, česť tam, – odvetil starý Révay, – ale nezabúdaj na to   hlavné.
    </tei:p>
    <tei:p>
     – Na čo?
    </tei:p>
    <tei:p>
     – Že ich vedie široko-ďaleko najlepší chlap – Jánošík.
    </tei:p>
    <tei:p>
     V očiach mošovského zemepána divo zahorelo. Hej, tá jeho nenávisť!   Len niekto spomenie Jánošíkovo meno, a už to ním lomcuje.
    </tei:p>
    <tei:p>
     – Ten arcilotor! – zareval. – Až sa mi dostane do rúk, tisícorakou   smrťou zahynie!
    </tei:p>
    <tei:p>
     – Najčudnejšie na veci je, – riekol ticho štiavnický Révay,   navšímajúc si prázdnych hrozieb svojho príbuzného, ktorý mu bol z tej   duše protivný, – že v horách už nie sú.
    </tei:p>
    <tei:p>
     – Nie sú už na Borovej? – čudovali sa ustrašene páni.
    </tei:p>
    <tei:p>
     – Nie veru, – odpovedal zamyslene Révay, – jedného rána ich viac   nebolo. Zmizli. Odtiahli niekam, ale neviem kam.
    </tei:p>
    <tei:p>
     V sále zavládlo ticho.
    </tei:p>
    <tei:p>
     – A koľko ich je? – spýtal sa zvedavo starý Jušth. – Ono sa toho   všeličo nahovorí, z komára sa urobí slon a z niekoľkých tuctov   zbojníkov spravia celý regiment.
    </tei:p>
    <tei:p>
     – Koľko? – opakoval štiavnický zemepán Jušthovu otázku a   starostlivo uvažoval nad číslom, ktoré by sa asi najväčšmi   približovalo pravde.
    </tei:p>
    <tei:p>
     No, šacujem ich asi na celý pluk.
    </tei:p>
    <tei:p>
     – Akože? – skríkli páni, ako keby ich bol had uštipol.
    </tei:p>
    <tei:p>
     – Nezmysel!
    </tei:p>
    <tei:p>
     – Babské klebety!
    </tei:p>
    <tei:p>
     Starý Révay sa len ticho usmieval, a keď sa vzrušenie pánov   pominulo, pokojne opakoval trocha uštipačným hlasom:
    </tei:p>
    <tei:p>
     – Už je to tak, priatelia milí, ako som povedal: celý pluk, čiže   skoro dvetisíc ľudí.
    </tei:p>
    <tei:p>
     Čudujem sa ti, – kričal rozrušene necpalský Jušth, – že môžeš   niečo také tvrdiť. Veď to by bolo už ozajstné vojsko, a kde by zohnal   Jánošík toľko ľudí?
    </tei:p>
    <tei:p>
     – Ak sa mi čuduješ, tak sa mi budeš čudovať ešte väčšmi, keď ti   poviem, že o týždeň-dva bude toho zbojníckeho vojska možno i raz   toľko.
    </tei:p>
    <tei:p>
     Tomu nikto nechcel veriť.
    </tei:p>
    <tei:p>
     – Ale, ale, – vrteli jedni hlavou a iní zas posmešne mávli rukou   nad toľkou fantáziou, ktorú pokladali za celkom neopodstatnenú.
    </tei:p>
    <tei:p>
     Kto by tomu veril!
    </tei:p>
    <tei:p>
     Hostiteľa, mošovského baróna, pochytila dokonca zlosť. Už to ho   žralo, že jeho štiavnický príbuzný verejne označil Jánošíka   široko-ďaleko za najlepšieho chlapa.
    </tei:p>
    <tei:p>
     – Tak ráčiš hovoriť, – zahuhňal výsmešne, – ako keby si rovno od   zbojníkov dostával informácie…
    </tei:p>
    <tei:p>
     Starý Révay sa pozrel ironicky na svojho mošovského   príbuzného:
    </tei:p>
    <tei:p>
     – Mýliš sa, Šimonko, ja sa s nimi nedostávam tak často do styku   ako ty.
    </tei:p>
    <tei:p>
     Zase bol oheň na streche a starý Jušth musel vynaložiť celé svoje   diplomatické umenie, aby udobril oboch rozvadených zemanov.
    </tei:p>
    <tei:p>
     Ani mi nechcete veriť, – kričal urazene starý Révay, – tak sa   zoberiem a poraďte si sami, ako vybŕdnuť z kaše, ktorú ste si sami   navarili. Veď je to aj tak vaša vina, že celé zástupy poddaných sa   hlásia pod Jánošíkovu zástavu.
    </tei:p>
    <tei:p>
     – Naša vina? burácali páni.
    </tei:p>
    <tei:p>
     – Pravdaže, – odvetil štiavnický zemepán. – A ste slepí, že   neviete, čo sa okolo vás robí? Či nevidíte, že sa chystá veľká   sedliacka rebélia ako kedysi za Dóžových čias?
    </tei:p>
    <tei:p>
     To boli také ohromujúce slová, že páni mlčali ako zarezaní. Oni   síce nejasne vedeli, že medzi sedliakmi je hodne nespokojnosti, že   ten zbojnícky kapitán Jánošík má niečo nekalé za lubom, ale že by na   niečo také veľké a nebezpečné pomýšľal, to predsa len neverili…
    </tei:p>
    <tei:p>
     – A kde vezme zbrane, há? – vyhodil svoj tromf necpalský   Jušth.
    </tei:p>
    <tei:p>
     – Už ste zabudli na teplický prípad? – spýtal sa starý Révay   ticho.
    </tei:p>
    <tei:p>
     Ach, teplický prípad… Celkom naň zabudli, hoci odvtedy neminul ani   mesiac.
    </tei:p>
    <tei:p>
     – Všetko pobral ten opovážlivec, – nadával Jušth, – jedinej flinty   nenechal.
    </tei:p>
    <tei:p>
     – Veru, čistá práca to bola, – prikývol sucho starý Révay. –   Výzbroj pre celú brigádu.
    </tei:p>
    <tei:p>
     Teraz sa znova prebudila v mošovskom barónovi tupá nenávisť k   silnejšiemu a šťastnejšiemu sokovi. Udrel päsťou o stôl a hrozivo   vykročil k štiavnickému Révayovi.
    </tei:p>
    <tei:p>
     – Ty si vedel, čo sa na Borovej chystá, a ani prstom si nepohol,   aby páchateľov teplickej lúpeže stihol spravodlivý trest. Prečo si   nevzbúril úrady, aby vyslali dostatok ľudí proti jánošíkovcom? Bola   to tvoja povinnosť ako lojálneho uhorského zemana. Nevykonal si to,   spáchal si teda zradu proti našim záujmom!
    </tei:p>
    <tei:p>
     Bola to tvrdá obžaloba v prítomnosti najpoprednejších turčianskych   zemanov a spôsobila, že zhromaždení páni upreli spýtavé pohľady na   sivovlasého štiavnického baróna, ako sa ospravedlní. Nemali radi   nafúkaného mošovského Révaya, štiavnický pre svoju prostotu a   familiárnu bezprostrednosť im bol tisíckrát milší, ale cítili, že v   počínaní tohoto druhého je niečo podivné, nevysvetliteľné, veď už   tón, akým hovoril o drzom zbojníckom kapitánovi Jánošíkovi, bol   priamo pohoršujúci.
    </tei:p>
    <tei:p>
     Starý Révay cítil, ako hustne nepriateľské ovzdušie okolo neho,   ale nerobil si z toho veľa.
    </tei:p>
    <tei:p>
     Je celkom zbytočné, aby ste sa rozčuľovali, – vyhlásil s unaveným   úsmevom. Pravdu povediac, ja sám som nevedel o veciach oveľa viac ako   vy, veď je priam nemožné, že by ste neboli počuli, aké čudné veci sa   dejú na Borovej.
    </tei:p>
    <tei:p>
     – Áno, počuli sme, ale neprikladali sme tomu veľkú dôležitosť, –   vykríkli viacerí.
    </tei:p>
    <tei:p>
     – No tak vidíte. Rozdiel medzi vami a mnou je len ten, že ja som   tomu prikladal viac dôležitosti, a ako ráčite vidieť, nemýlil som   sa.
    </tei:p>
    <tei:p>
     – Trvám na tom, – kričal rozpálený mošovský Révay, – aby si   odpovedal priamo na otázku: prečo si nezalarmoval úrady, kým bol ešte   čas?
    </tei:p>
    <tei:p>
     Starý Révay znudene vstal z hlbokého kresla, vyklepal popol z   čibuka do kozuba a povedal:
    </tei:p>
    <tei:p>
     – Preto, milý Šimonko, že už bolo neskoro. Moje alarmy by už   neboli nikomu osožili.
    </tei:p>
    <tei:p>
     – Oho, tomu neverím!
    </tei:p>
    <tei:p>
     – Veríš-neveríš, mne je to jedno. Ale rád by som videl úrady,   ktoré by dokázali rozprášiť takú veľkú silu dobre ozbrojených   zbojníkov, ktorým stojí na čele Jánošík.
    </tei:p>
    <tei:p>
     – Zase ten Jánošík, – nadával hostiteľ. – Večne Jánošík!
    </tei:p>
    <tei:p>
     – Áno, to je tá naša smola, že večne ten Jánošík, – zasmial sa   štiavnický zemepán. Nebyť Jánošíka, iste by sme tu nesedeli celí   ustráchaní.
    </tei:p>
    <tei:p>
     Starý Jušth to vari najlepšie chápal. Zúfalo rozhodil rukami.
    </tei:p>
    <tei:p>
     – Tak čo si teda počneme? – spýtal sa malomyseľne. – Skoro už   ľutujem, že sme sa splietli s Bercsényim. Nebyť toho, mohli by sme   počítať s podporou Viedne proti rebelom, ale dnes iste ani prstom   nehnú, aby nám pomohli, ba sú ešte radi, že nás môžu držať v šachu   jánošíkovcami.
    </tei:p>
    <tei:p>
     Jušthova jeremiáda pôsobila ako nová studená sprcha na   zmalomyseľnených pánov, lebo každý z účastníkov mošovskej porady   jasne chápal, že veci sa majú tak, ako ich vyložil starý Jušth.
    </tei:p>
    <tei:p>
     – To znamená, že by sme mali odtrúbiť? – hádal štiavnický Révay,   keď si s dlhými okolkami znova zapálil fajku.
    </tei:p>
    <tei:p>
     Páni bratia pozreli bezradne na seba.
    </tei:p>
    <tei:p>
     Ako to myslíš? – pýtal sa opatrne necpalský Jušth. – Komu   odtrúbiť?
    </tei:p>
    <tei:p>
     – No Bercsényimu a jeho prostredníctvom Rákóczimu, – vysvetľoval   starý Révay, púšťajúc z čibuka ohromné mraky dymu. Čo myslíte, drahí   priatelia?
    </tei:p>
    <tei:p>
     – Hm, hm, – znelo nerozhodne zo všetkých strán.
    </tei:p>
    <tei:p>
     Hostiteľ, ktorý rozkročmo stál uprostred svojich hostí, sa na   pánov bratov opovržlivo zamračil.
    </tei:p>
    <tei:p>
     – Podriadiť sa znova Viedni, aby nás ešte silnejšie k múru   pritlačila a naše zemianske výsady obstrihávala? Nikdy! – skríkol   náruživo. – Som zaňho a verím, že s jeho pomocou zdoláme nielen   cisárskych, ale i rebelantov. To je moje posledné slovo. Hovoril som   dosť jasne?
    </tei:p>
    <tei:p>
     Celkom jasne, – prikývol starý Révay. – Ukázal si nám jasnú cestu   do záhuby. To, čo si navrhol, je iste najhoršie, čo môžeme   spraviť.
    </tei:p>
    <tei:p>
     – Tak nám teda povedz ty, čo by bolo pre nás najlepšie? – riekol   posmešne Mošovčan. – Len nás, prosím ťa, do nejakého spojenectva so   zbojníkmi nenúť, lebo podľa tvojich posledných rečí od teba by to   teraz už celkom dobre vystalo.
    </tei:p>
    <tei:p>
     Niekoľkí z prítomných sa síce zlomyseľne zasmiali, ale starý Révay   si z toho nič nerobil a s nezmenenou vážnosťou odpovedal svojmu   príbuznému:
    </tei:p>
    <tei:p>
     – Nenavrhujem nijaké spojenectvo so zbojníkmi, lebo oheň a voda sa   nemôžu spájať, ja len toľko hovorím, že za dnešných okolností bolo by   nenapraviteľnou hlúposťou spájať sa znovu s Rákóczim, ktorý ostatne   ušiel z krajiny. Jeho hviezda už celkom zhasla, a kto by sa chcel s   ním spájať, spájal by sa s mŕtvolou, ktorá by ho stiahla so sebou do   hrobu.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Páni bratia sa zarazene podívali na seba. Starý Révay povedal veru   pravdu.
    </tei:p>
    <tei:p>
     – Nedávajte na jeho reči, – búril mošovský barón, – je celý   pobláznený tými zbojníkmi. Ja som za Rákócziho a verím, že sa mu   podarí zmyť zo svojho štítu trenčiansku pohanu, ak budeme všetci   znovu verne pri ňom stáť.
    </tei:p>
    <tei:p>
     Musel sa znovu zamiešať starý Jušth.
    </tei:p>
    <tei:p>
     – Dosť už tých rečí, – povedal mrzuto. – A ty, – obrátil sa k   priateľovi zo Štiavnický, – nám radšej povedz, čo by bolo podľa teba   pre nás najprospešnejšie?
    </tei:p>
    <tei:p>
     Starý Révay sa povýšenecky usmial na zhromaždených.
    </tei:p>
    <tei:p>
     Viem síce, že nedáte nič na moju radu, ale ja vám jednako poviem,   čo si myslím. Podľa môjho je najmúdrejšie nestarať sa ani o kuruca,   ani o labanca, ostať pekne doma a hľadieť si svojich vecí…
    </tei:p>
    <tei:p>
     – Áno, ale čo s Jánošíkom! – skríkol zlostne mošovský Révay. –   Máme azda so založenými rukami čakať, až nám príde vyvrátiť kaštiele   a hrdlá podrezať?
    </tei:p>
    <tei:p>
     – To iste nie, – odpovedal Révay.
    </tei:p>
    <tei:p>
     – Tak čo teda? – rozčuľoval sa hostiteľ.
    </tei:p>
    <tei:p>
     – Jediné, čo môžeme spraviť, – mienil starý Révay hlasom napodiv   slávnostným, – je, že odstránime aspoň niekoľko príčin, pre ktoré sa   naši poddaní valia do Jánošíkovho tábora. Viem, že úplnú voľnosť im   nemôžeme dať, veď to by sme boli sami proti sebe, ale poskytnime im   niektoré dôležité úľavy a hlavne hľaďme s nimi zaobchádzať mierne,   ľudsky…
    </tei:p>
    <tei:p>
     Nemohol pokračovať ďalej, prerušil ho zúrivý krik i smiech pánov   bratov.
    </tei:p>
    <tei:p>
     – Blázon! – revali. – Úľavy sedliakom! To by nám tak chýbalo! A   zaobchádzať s nimi mierne, ľudsky, aby im rožky narástli.
    </tei:p>
    <tei:p>
     Tak a podobne padalo na sivú hlavu štiavnického zemepána   krupobitie rozhorčených výkrikov.
    </tei:p>
    <tei:p>
     „Akí blázni, akí úbohí, zaslepení blázni,“ pomyslel si tento,   dívajúc sa nebojácnym pohľadom starého múdreho človeka na   zhromaždených zemepánov. „Sami si kopú hrob.“ A nahlas povedal:
    </tei:p>
    <tei:p>
     – Ostatne, ani to všetko by nám nepomohlo, už je neskoro.
    </tei:p>
    <tei:p>
     Celá Ľubochnianska dolina bola ešte v ranných hmlách, keď si cez   Gombáš smerom k Ľubochni vykračoval ráznym vojenským krokom oddiel   vojska.
    </tei:p>
    <tei:p>
     Dupot mnohých nôh zobudil celú dedinu, ľudia vybehli na podstienky   a odtiaľ sa preľaknutými očami dívali na pochodujúce vojsko.
    </tei:p>
    <tei:p>
     – Bože, bože, čo sa to zase chystá? – vzdychali ženy.
    </tei:p>
    <tei:p>
     – Ba už zase bude nejaká vojna, – krútili hlavami chlapi, ktorí už   mnoho videli a mnoho aj skúsili v týchto nepokojných časoch.
    </tei:p>
    <tei:p>
     – Nuž veď sa hovorí, že pán Rákóczi sa znova chystá na cisárskych,   to teda iste bude zase nová vojna.
    </tei:p>
    <tei:p>
     – A títože sú čí?
    </tei:p>
    <tei:p>
     – No isteže cisárski, keď si tak pokojne, bez strachu vykračujú.   Krajinu má teraz cisár v rukách a jeho vojaci sa nemusia ničoho   obávať.
    </tei:p>
    <tei:p>
     – Jaj, kdeže by, keď je raz vojna, tak vojna. Títo by mohli byť   celkom dobre i Rákócziho vojakmi. Možno, že náš Gombáš patrí už pánu   Rákóczimu, a my hlúpi o tom nič nevieme.
    </tei:p>
    <tei:p>
     – Najlepšie by bolo azda spýtať sa ich, čí sú, komu patria a kam   idú.
    </tei:p>
    <tei:p>
     – Ja sa ver‘ nespýtam, spýtaj sa ty.
    </tei:p>
    <tei:p>
     – Ba ešteže čo, aby ma chytili a medzi seba vzali.
    </tei:p>
    <tei:p>
     Medzi chlapmi zrazu nastalo šuškanie, všetci odrazu ožili a s   rozradostneným zrakom sa dívali na pochodujúcich.
    </tei:p>
    <tei:p>
     – Bolo by to možné? – zvolal jeden z nich.
    </tei:p>
    <tei:p>
     – Prečo nie? Bolo by to celkom možné.
    </tei:p>
    <tei:p>
     – Jánošíkovi vojaci?
    </tei:p>
    <tei:p>
     – Nuž veru, mohli by to byť Jánošíkovi vojaci. Veď sa hovorí, že   už ich má na tisíce a vyhlásil vraj vojnu zemanom, aby urobil koniec   poddanstvu, oslobodil nás.
    </tei:p>
    <tei:p>
     – Dal by pánboh, aby sa tak stalo!
    </tei:p>
    <tei:p>
     Vtom sa ozval zozadu gombášsky krčmár Perl a na perách mu pohrával   zlomyseľný úsmev.
    </tei:p>
    <tei:p>
     – To by ste radi, čo? Lenže títo sú noví kuruci a vedie ich jeho   milosť pán Andaházy, čo bol plukovníkom u jeho osvietenosti pána   grófa Bercsényiho.
    </tei:p>
    <tei:p>
     Radosť v očiach Gombášanov pohasla. Noví kuruci a zasa tie staré   mená… Či už nebude konca vojnám? Nebolo ich dosť a zbytočných?   Nestačila kapitulácia na Majthénskom poli a útek pánov z krajiny?   Opäť chcú sprobovať šťastie a prelievať krv poddaných? Veď je to   šialenstvo, proti cisárovi nič nezmôžu! Čo sa nepodarilo kniežaťu   Rákóczimu, a to bol veľký, šľachetný človek, len mal zlých radcov,   ako by sa mohlo podariť týmto nedopečencom!
    </tei:p>
    <tei:p>
     Zatiaľ už noví kuruci opúšťali Gombáš a veselo si pospevovali až   po cestu do dlhej Ľubochnianskej doliny, ktorá bola v tej chvíli ešte   pokrytá hmlou. Ale i keby nebola, Andaházymu by sotva bolo prišlo na   um vyslať napred zvedov, či sa tam neskrýva iste už zalarmované   cisárske vojsko, alebo možno i vojsko zbojnícke, jánošíkovské, o   ktorom sa všade veľa hovorilo, veď ústie doliny bolo ako stvorené na   ukrytie zálohy.
    </tei:p>
    <tei:p>
     Ľahkomyseľný plukovník Andaházy nedošiel so svojimi novými kurucmi   ešte ani doprostred ústia Ľubochnianskej doliny, a už pocítil   následky neopatrnosti.
    </tei:p>
    <tei:p>
     Začalo sa to tým, že jeden z kurucov tesne za jeho chrbtom   ustrašene vykríkol:
    </tei:p>
    <tei:p>
     – Hej, vaša milosť!
    </tei:p>
    <tei:p>
     Otočil sa zlostne na chlapa, ktorý ho svojím výkrikom   postrašil:
    </tei:p>
    <tei:p>
     – Čo reveš?
    </tei:p>
    <tei:p>
     Ten namiesto odpovede ukazoval prstom dopredu.
    </tei:p>
    <tei:p>
     Andaházy sa rýchle pozrel tým smerom.
    </tei:p>
    <tei:p>
     Hmla sa už zdvihla, len strmé zalesnené úbočia vysokých   ľubochnianskych vrchov boli ešte pokryté chuchvalcami hmly. I videl,   že za ľubochnianskym potokom, na druhej strane údolia, stálo nehybne   niekoľko chlapov vo vojenskom. To by konečne nebolo nič neobvyklé.   Ale povážlivejšie bolo, že ďalej vzadu za týmito, tak asi na dvesto   krokov, bezprostredne na kraji hory, pod stráňou strmej Kopy, stála   akoby v prísnej pohotovosti celá čata podobných záhadných   ozbrojencov.
    </tei:p>
    <tei:p>
     – Stáť! – zavelil Andaházy nahlas a oddiel nových kurucov sa   poslušne zastavil.
    </tei:p>
    <tei:p>
     – Hej! Vaša milosť! – ozval sa ten istý, čo ho pred chvíľkou   upozornil na ozbrojencov. – Stavil by som sa o hlavu, že sú to   zbojníci!
    </tei:p>
    <tei:p>
     – Hlúposti.
    </tei:p>
    <tei:p>
     – No, vaša milosť, len sa ráčte lepšie pozrieť: nemá to uniformy,   nie je to teda nijaký vojak, ani kuruc, ani labanec, a predsa je to   od päty po hlavu ozbrojené. Nuž, čo iné by to mohlo byť ako zbojník.   To budú iste ľudia z Jánošíkovho vojska.
    </tei:p>
    <tei:p>
     – Vidíš, aký si hlúpy, – odpovedal Andaházy. – Keby to boli   zbojníci, nestavali by sa nám do cesty, ale ukryli by sa do zálohy a   odtiaľ by nás napadli. Skôr by som povedal, že sú to novozverbovaňí   ľudia jeho osvietenosti pána generála Bercsényiho, ibaže ešte na sebe   nemajú kurucké uniformy.
    </tei:p>
    <tei:p>
     – Čo ste zač? – zavolal na nich ostro. Keď neodpovedali, iba sa   naňho pokojne dívali, nazlostene zahromoval:
    </tei:p>
    <tei:p>
     – Ste hluchí, že sa neozvete? Som plukovník Andaházy, a ak mi   neodpoviete na otázky, stačí mi zakývať na svojich ľudí a bude s vami   zle.
    </tei:p>
    <tei:p>
     – Ale veď aj my môžeme zakývať, vaša milosť, – zasmial sa mocný,   plecnatý chlap a pohodil rukou k ľuďom pod horou.
    </tei:p>
    <tei:p>
     Až teraz sa pozrel Andaházy pozornejšie na chlapov, ktorí pokojne   stáli pred ním. Osobitne si všimol mohutného mladého človeka s   veliteľským výzorom. Práve tento výzor dával tušiť, že je vodcom tých   záhadných ľudí.
    </tei:p>
    <tei:p>
     – Dočerta, – preletela mu hlavou myšlienka. – Tohto chlapa by som   mal poznať, lenže odkiaľ, odkiaľ…
    </tei:p>
    <tei:p>
     Hádal, premýšľal, uvažoval, ale bezvýsledne.
    </tei:p>
    <tei:p>
     – Ste vojaci a či čo? – spýtal sa prísne. – Na vojakov nevyzeráte,   ešte som nikde nevidel vojakov v sedliackych nohaviciach a halenách.   Ale súdiac podľa výzbroje, jednako by ste mohli byť vojakmi.
    </tei:p>
    <tei:p>
     Konečne sa ozval ten obor:
    </tei:p>
    <tei:p>
     – Nie sme ani to, ani ono, vaša milosť, – povedal hlbokým,   neobyčajne zunivým hlasom, – ale niečo medzi oboma.
    </tei:p>
    <tei:p>
     Ten hlas! Áno, ten hlas!
    </tei:p>
    <tei:p>
     „Už som ho niekde počul,“ usúdil Andaházy, „za akýchsi veľmi   čudných okolností.“
    </tei:p>
    <tei:p>
     – Čože? Niečo medzi oboma? A tomu už ako mám rozumieť?
    </tei:p>
    <tei:p>
     Obor sa usmial:
    </tei:p>
    <tei:p>
     – Je to veľmi jednoduché, vaša milosť: čím môžeme byť, keď nie sme   ani vojakmi, ani nevojakmi?
    </tei:p>
    <tei:p>
     Andaházy v tom momente uhádol, kto pred ním stojí.
    </tei:p>
    <tei:p>
     – Ježišmária, – žasol celkom nahlas, – veď je to Dubický z   Prešporskej… Jánošík!
    </tei:p>
    <tei:p>
     Až teraz si uvedomil, čo toto meno znamená, a ustráchané sa   rozhliadol dookola o pomoc. Beda, jeho ľudia boli veľmi ďaleko,   pokojne odpočívajú v priekope pri hradskej…
    </tei:p>
    <tei:p>
     – Teda zbojníci? – zajachtal. Predsa len mal pravdu ten starý   kuruc. A hneď nato vzkypela v ňom pyšná zemianska krv. Zbojnícka   perepúť! On sa tu trasie pred nimi strachom a pritom má veľkú možnosť   zbaviť svet tejto hnusnej pliagy. Aha, veď ich je len hŕstka proti   jeho ľuďom v sile dvoch rôt. Keď si to uvedomil, vo chvíli sa zmenilo   jeho správanie.
    </tei:p>
    <tei:p>
     Nadul sa, pánovite šľahol jazdeckým bičíkom na sáru.
    </tei:p>
    <tei:p>
     – Vlastne som rád, – povedal zvysoka, – že ste sa mi postavili do   cesty. Zložte okamžite zbraň a poddajte sa. Ak to nespravíte, dám   rozkaz svojim kurucom, aby vás do chlapa porúbali, – a ukázal prstom   na svoje dve roty, ktoré pokojne čakali na ďalší Andaházyho   rozkaz.
    </tei:p>
    <tei:p>
     Ak si však myslel, že táto jeho hrozba zapôsobí na jánošíkovcov,   dočkal sa sklamania. Vôbec ju nebrali na známosť, ba viacerí z nich   sa urážlivo zasmiali. Jánošík sám ostal vážny.
    </tei:p>
    <tei:p>
     – Ja by som to nerobil na mieste vašej milosti, – povedal   pokojne.
    </tei:p>
    <tei:p>
     – Že nie? – zasmial sa nafúkané Andaházy. – Ale ja sa sotva viem   dočkať, aby som vás videl hojdať sa na niektorom z týchto   stromov.
    </tei:p>
    <tei:p>
     – Dobre, vaša milosť, – pokrčil plecom Jánošík, – ja som vás   napomenul, vy však chcete vyvolať bitku.
    </tei:p>
    <tei:p>
     Prenikavo zahvizdol a na jeho zahvizdnutie vykročilo z hory   ďalších päťdesiat-šesťdesiat chlapov s pripravenými puškami.
    </tei:p>
    <tei:p>
     – Vidíte, vaša milosť, – usmial sa Jánošík. – A keby som hvízdal   od rána do večera, ešte vždy by stačila hora vydávať ďalších ľudí,   toľko nás je tu.
    </tei:p>
    <tei:p>
     Na dôkaz zahvizdol ešte raz a v tej chvíli stálo pri hradskej už   asi 150 chlapov.
    </tei:p>
    <tei:p>
     – Stačí? – spýtal sa Jánošík.
    </tei:p>
    <tei:p>
     Andaházy s poblednutou tvárou temne zahrešil. Potom so zaťatými   zubami vyhlásil:
    </tei:p>
    <tei:p>
     – Nedám sa zastrašiť. Neverím, že by vás bolo viac! Nás je do   štyristo a týchto tu leda ak stopäťdesiat. Ak sa do vás obujeme, na   bodákoch vás roznesieme!
    </tei:p>
    <tei:p>
     – Čo som hovoril, – odpovedal Jánošík s potlačeným vzdychom, –   hovoril som len na výstrahu. Vidím však, že chcete boj. Veru škoda   každého ľudského života za vopred stratenú vec.
    </tei:p>
    <tei:p>
     – A čo by som mal teda podľa vášho úsudku spraviť? – zvolal   posmešne Andaházy. – V pokoji odtiahnuť naspäť a prenechať vám pole.   Nie?
    </tei:p>
    <tei:p>
     – Pravdaže, vaša milosť, – odvetil Jánošík. – Azda si len   nemyslíte, že sme sa tu zjavili len tak náhodou? Vaša milosť, my sme   vás tu čakali.
    </tei:p>
    <tei:p>
     – Akože? Vy ste ma čakali? – zvolal ohromene Andaházy.
    </tei:p>
    <tei:p>
     – Pravdaže, vaša milosť, – zasmial sa Jánošík. – Počkali sme si na   vás, aby sme vám odobrali zbrane, lebo ich potrebujeme.
    </tei:p>
    <tei:p>
     Andaházyho tvár sa zapálila od hnevu.
    </tei:p>
    <tei:p>
     – Oplani! – skríkol. – To vám neodpustím!
    </tei:p>
    <tei:p>
     Vbodol ostrohy koňovi do slabín, a už sa chcel obrátiť, aby   poviedol svoje vojsko do bodákového útoku proti zbojníkom, keď z   Jánošíkových úst zaznel nový hvizd, ešte mocnejší ako predošlý. Nato   z tmavej hory akoby dotykom čarovného prútika vyskočilo zo dvesto   tiež po zuby ozbrojených chlapov, takže ich bolo vedno už skoro   štyristo.
    </tei:p>
    <tei:p>
     Andaházy pri pohľade na tú veľkú silu skoro zmeravel v sedle a   bezmocne sa obzeral okolo seba.
    </tei:p>
    <tei:p>
     – Neverili ste mi, pán plukovník, – pousmial sa Jánošík, – a teraz   sa môžete na vlastné oči presvedčiť, že som vašu milosť neklamal.   Alebo mám zahvízdať ešte raz?
    </tei:p>
    <tei:p>
     Plukovník skleslo zavrtel hlavou. Už sa chcel na milosť a nemilosť   vzdať a rozkázať svojim vojakom, aby poskladali na hradskú zbraň, keď   sa v ňom bleskurýchle zrodila myšlienka, že by sa mohol vyhnúť   ponižujúcej kapitulácii útekom. Nie späť, odkiaľ prišiel so svojimi   ľuďmi, do Ružomberka, či vlastne do Mikuláša, kde bol na stoličnom   úrade hlavným stoličným notáriusom, takú hanbu by nezniesol, ale   tamhľa okolo panského mlyna priamo do hlbokej Ľubochnianskej doliny,   kde sa hravo môže stratiť v hlbokých pralesoch a na vhodnom mieste   prejsť do Turca a odtiaľ okľukou do Poľskej, kde Bercsényi už   netrpezlivo čaká na ďalšie posily. Ta by sa jánošíkovci určite   neodvážili a cisárskeho vojska sa tiež netreba obávať, je ho málo a i   to málo je roztratené po mnohých miestach.
    </tei:p>
    <tei:p>
     Od úvahy prešiel hneď k činu.
    </tei:p>
    <tei:p>
     Znovu pobodol koňa a prudkými, neočakávanými skokmi hnal sa k   svojim vojakom. Jánošíkovci, predsa len trochu prekvapení Andaházyho   útekom, ešte videli, ako im čosi nakazuje, a v kratučkej chvíli   ostala hradská prázdna. Noví kuruci s uháňajúcim Andaházym na čele   utekali, akoby im išlo o život, do vnútra Ľubochnianskej doliny.
    </tei:p>
    <tei:p>
     Najčudnejšie, naozaj nepochopiteľné však bolo, že zbojnícke roty   akoby vôbec nebrali na vedomie útek Andaházyho vojakov do   Ľubochnianskej doliny. Pravdepodobne s ním rátali, súdiac už i podľa   toho, ako sa smial Hrajnoha, keď videl bežať nových kurucov do pasce,   ktorú im pripravili v doline pri Čierňavách, v blízkosti svojho   zbojníckeho tábora, odkiaľ možno cez mierny hrebeň medzi Kľakom a   Jarabinou bez väčšej námahy prejsť do Kantorskej doliny, ústiacej do   Sklabinského Podzámku neďaleko révayovskej Štiavničky. A smiali sa aj   ostatní, ktorí to všetko videli a poznali Jánošíkov veľmi prostý,   pritom však účinný plán. Ostatne, aj keby sa Andaházyho vojsko   pokúsilo o útek nazad do Mikuláša, už mali cestu zahatanú ďalšími   dvoma silnými zbojníckymi rotami, ktoré ich nepozorovane obišli a tým   pascu zo všetkých strán uzavreli.
    </tei:p>
    <tei:p>
     Jánošíkovci potrebovali ďalšie zbrane; čím viac pušiek a streliva.   Bolo im jedno, akým činom sa k nim dostanú, ľsťou či násilím,   podobrotky či pozlotky, na tom im nezáležalo. Práve Andaházy so   svojimi dvoma silne vyzbrojenými rotami im prišiel vhod: štyristo   pušiek z tajných bercsényiovských skladov ozaj nebolo na zahodenie v   čase, keď sa čoraz viac odhodlaných zbraneschopných ľudí hlásilo pod   jánošíkovské zástavy.
    </tei:p>
    <tei:p>
     To ostatné malo hladký priebeh. Všetko šlo, ako predpokladal a   usmerňoval Jánošíkov plán.
    </tei:p>
    <tei:p>
     Tesne pred Čierňavami sa Ľubochnianska dolina trošku zužuje, a   práve keď plukovník Andaházy chcel so svojimi vojakmi odbočiť   doprava, kde naďabil na širší chodník, ktorý viedol cez hlboké hory a   cez sedlo pod Jarabinou do Kantorskej doliny, zastavilo ho od kraja   údolného lesa veliteľské zvolanie:
    </tei:p>
    <tei:p>
     – Stáť! Ani na krok ďalej!
    </tei:p>
    <tei:p>
     Keď sa zarazený a veru aj preľaknutý novokurucký plukovník pozrel,   uvidel tesne pri potoku Ľubochnianke stáť veľkého chlapa so   zdvihnutou rukou. A ten chlap ešte raz a ešte veliteľskejšie   zvolal:
    </tei:p>
    <tei:p>
     – Synom smrti bude, kto sa pohne ďalej!
    </tei:p>
    <tei:p>
     A súčasne s týmto hrozivým upozornením s prekvapujúcou rýchlosťou   ožila lúka pri potoku: z troch strán sa vyrojili z priľahlých lesov   ozbrojení chlapi s mušketami či ťažkými valaškami v rukách,   pripravení na prvý povel vyrútiť sa na preľaknutých, na boj   nepripravených vojakov.
    </tei:p>
    <tei:p>
     O Andaházym sa nedalo povedať, že by to bol človek bojazlivý alebo   dokonca zbabelý, mal v sebe dosť smelosti a odhodlanosti, ako   niekdajší kurucký plukovník sa vedel dobre biť s nepriateľom. Ale tu   ho poriadne prekvapili, takže nebolo ani času, ani vhodného miesta na   bojové rozvinutie oddielu. Našli sa jednoducho v pasci bez výhľadu na   únik, jeho skúsené oko hneď vedelo odhadnúť situáciu a nemýlilo   sa.
    </tei:p>
    <tei:p>
     A jednako neváhal pokúsiť sa o odpor, hoci vedel, že zbytočne. Mal   to v krvi.
    </tei:p>
    <tei:p>
     – Nedbajte na jeho slová! – vykríkol a vytasil šabľu. – Dajte sa   do nich, kuruci!
    </tei:p>
    <tei:p>
     Tí však s nenabitými mušketami a vystrašení pohľadom na toľkých   ťažko vyzbrojených zbojníkov zaváhali.
    </tei:p>
    <tei:p>
     Vtedy dal vysoký chlap povel svojim ľuďom:
    </tei:p>
    <tei:p>
     – Páľ!
    </tei:p>
    <tei:p>
     Tí zo zbojníkov, čo mali pušky a muškety, zastali, zdvihli zbrane   a vystrelili. Bola to vlastne jediná, mohutná, vzduchom otriasajúca   salva, ktorá uviedla Andaházyho nových kurucov do zmätku. Pritom ani   nezbadali, že nikto z nich nebol zasiahnutý paľbou, lebo zbojníci na   príkaz Jánošíka, ktorý nenávidel prelievanie krvi a kde len mohol, sa   mu vyhýbal, vystrelili ponad hlavy vojakov. Iba Andaházymu, ktorý   nebojácne, ale s hnevom v srdci na svojich vystrašených a váhavých   kurucov chcel s vytasenou šabľou hoci sám zaútočiť na zbojníkov, táto   významná podrobnosť neušla.
    </tei:p>
    <tei:p>
     A práve v tom momente ho primrazil k zemi ohlušujúci bojový výkrik   za chrbtom jeho oddielu. Akoby sa tam rozpútalo peklo. Keď sa ta s   preblednutou tvárou pozrel, s námahou zašepkal:
    </tei:p>
    <tei:p>
     – Pasca uzavretá, koniec…
    </tei:p>
    <tei:p>
     Lebo zozadu, od dolného konca Ľubochnianskej doliny, sa na nich   privalila veľká sila zbojníckych húfov, vojensky usporiadane,   disciplinovane a boli to tie isté roty, ktoré im zastavili cestu na   hradskej pri ústí doliny a viedol ich, to poznal už z diaľky podľa   mohutnej postavy, sám Jánošík, alias urodzený pán Dubický z   Prešporskej. Iste im išli v pätách a oni, kuruci, si nedali ani toľko   námahy, aby sa presvedčili, kto je pred nimi a kto za nimi. Aká hanba   preňho, rákócziovského plukovníka Andaházyho!
    </tei:p>
    <tei:p>
     Nie, už sa ozaj nedalo nič robiť, každý odpor by bol nielen márny,   ale aj trestuhodný, lebo by znamenal zbytočné obetovanie mnohých   ľudských životov.
    </tei:p>
    <tei:p>
     Ostatne, i keby chcel, už by nijakým rozkazom, nijakými hrozbami   nemohol svojich ľudí donútiť k odporu, tí jednoducho odhodili zbrane   na zem a čakali na svoj osud.
    </tei:p>
    <tei:p>
     Keď zbojnícke roty na oboch stranách videli, že vojaci vôbec   nepomýšľajú na nejaký odpor a bez váhania zahadzujú svoje zbrane,   zastali na mieste, z opatrnosti však držali zbrane v palebnej   pohotovosti. Iba Jánošík postúpil ďalej a pokojne sa blížil k   ustrnutému plukovníkovi Andaházymu. Za ním kráčali v úctivej   vzdialenosti jeho podvelitelia Hrajnoha, Ilčík, Mucha a ešte niekoľkí   iní, z druhej strany zas Uhorčík, ktorý velil dvom rotám, čo zadržali   nových kurucov pri Čierňavách. Všetci predstierali vážne tváre, ale   oči sa im veselo smiali nad ľahko dosiahnutým víťazstvom.
    </tei:p>
    <tei:p>
     – Vidíte, vaša milosť, – oslovil Andaházyho Jánošík vyčítavým, no   vôbec nie nepriateľským hlasom, – obaja sme si mohli ušetriť túto   námahu, keby ste boli dali na moje slová a hneď tam na hradskej nám   odovzdali svoje zbrane.
    </tei:p>
    <tei:p>
     Andaházy sa krivo usmial a iba toľko poznamenal:
    </tei:p>
    <tei:p>
     – A čo moja česť?
    </tei:p>
    <tei:p>
     Na to sa Jánošík pozrel na zemana:
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Vaša česť, urodzený pán hlavný notárius? – povedal s úsmeškom na   perách. – Stratili ste ju už vtedy, keď ste v Andiciach kázali na   smrť ubiť úbožiaka, ktorý chytil na vašich poliach do oka zajaca, aby   nasýtil svoje deti.
    </tei:p>
    <tei:p>
     Andaházyho líca sa zapálili, nevedno či hanbou, alebo hnevom:
    </tei:p>
    <tei:p>
     – Bolo to moje právo, obsiahnuté v zákonoch o zemianskych   výsadách.
    </tei:p>
    <tei:p>
     – A tie sú práve tak bez cti, ako všetko, čo z nich plynie. Ale   načo sa hádať. Hej, trubač! – zvolal s rozjasnenou tvárou. –   Signál!
    </tei:p>
    <tei:p>
     Pred zrakmi udivených vojakov, ktorí dosiaľ ešte nikdy neslýchali,   že by zbojníci mohli mať trubača a že by používali poľnicové signály,   trubač priložil poľnicu k ústam a sviežim vzduchom sa zatrepotal   krátky signál, že je koniec boja. Mohutné zalesnené stráne odpovedali   mnohonásobnou ozvenou.
    </tei:p>
    <tei:p>
     S napätím čakali jánošíkovci na odpoveď, ktorá sa mala ozvať   smerom od Ľubochne, kde boli ešte ďalšie dve roty.
    </tei:p>
    <tei:p>
     Dlho nič. Až konečne zaznel jasný, striebristý hlas inej trúbky vo   vysokých tóninách: „Rozumieme! Počkajte! Ideme!“
    </tei:p>
    <tei:p>
     – Neuveriteľné! – šepkal Andaházy ohromene, ale dosť hlasne, aby   ho Uhorčík počul.
    </tei:p>
    <tei:p>
     Ten sa hrdo obrátil k zemanovi.
    </tei:p>
    <tei:p>
     – Sme vlastne tiež vojsko, a preto máme i poľnice na signály.
    </tei:p>
    <tei:p>
     – A čo chcete spraviť so mnou a s mojimi vojakmi? – spýtal sa   Andaházy a neubránil sa, aby mu srdce prudšie nezatĺklo.
    </tei:p>
    <tei:p>
     Uhorčík pokrčil plecami.
    </tei:p>
    <tei:p>
     – O tom rozhodne náš veliteľ, – a ukázal na Jánošíka, ktorý si   práve prezeral odhodené muškety. Pritom však významne pozrel i na   vysokú jedľu, ktorá čnela vedľa nich do výšky.
    </tei:p>
    <tei:p>
     Andaházymu prebehol mráz po chrbte. Ale vtom sa ozval z diaľky   veselý zvuk gájd.
    </tei:p>
    <tei:p>
     Zbojníci naradostene zavýskli.
    </tei:p>
    <tei:p>
     – Prichádza Gajdošík! – volali, zatiaľ čo Andaházyho vojaci sa   zhŕkli k potoku a zvedavo očakávali príchod vychýreného zbojníckeho   hudca.
    </tei:p>
    <tei:p>
     Spoza olší a hustého krovia pri potoku sa práve vynoril Gajdošík   so svojimi slávnymi gajdami pod pazuchou, usilovne preberajúc   prstami, za ním z pol tucta ďalších gajdošov, dobre zohraných. Za   gajdošmi usporiadane pochodovali dve zbojnícke roty, prichádzajúce od   Ľubochne: to boli iste tie, ktoré boli rozložené pri hradskej od   Gombáša, aby znemožnili útek Andaházyho kurucov do Ružomberka.
    </tei:p>
    <tei:p>
     K Andaházymu pristúpil teraz Hrajnoha, ktorý sa dosiaľ iba kochal   na zemanovom úžase.
    </tei:p>
    <tei:p>
     – A keby ste nás videli všetkých, vaša milosť, – hrdil sa, – celú   našu zbojnícku armádu pochodovať pri zvuku gájd, to by ste len   otvárali oči!
    </tei:p>
    <tei:p>
     – Azda vás je tak mnoho? – spýtal sa s náhlou zvedavosťou   Andaházy, mysliac si, že presnejšie informácie o počte vojensky   organizovaných zbojníkov by mohli byť jedného dňa osožnými.
    </tei:p>
    <tei:p>
     Hrajnoha sa naňho zaškľabil.
    </tei:p>
    <tei:p>
     – Akurát vašej milosti povesím na nos, koľko nás je, – odpovedal   hrubo. Hovorím: je nás veľmi mnoho a príde čas, keď nám bude patriť   celé naše milé Slovensko i Ä pôdou a kaštieľmi na nej   postavenými…
    </tei:p>
    <tei:p>
     Zbadal posmešný úsmev na zemanových perách a nenávistne   pokračoval:
    </tei:p>
    <tei:p>
     – Ten sa smeje najlepšie, kto sa smeje naposledy, a to budeme   my.
    </tei:p>
    <tei:p>
     Zatiaľ zbojníci usilovne znášali zbrane kurucov spolu i so   strelivom na jednu kopu a potom všetko uskladnili v blízkej šope pri   potoku. Keď šopu zamkli, Jánošík podišiel k zemanovi.
    </tei:p>
    <tei:p>
     Ďakujem za toľké množstvo dobrej zbrane i za hojnosť streliva,   vaša milosť, – povedal bez stopy posmechu. – A musím potvrdiť, že ste   konali múdro, keď ste sa vyhli zbytočnému krviprelievaniu, to bolo od   vašej milosti ľudské počínanie.
    </tei:p>
    <tei:p>
     Pristúpil k zemanovi a podal mu ruku. Zeman ju bez váhania   prijal.
    </tei:p>
    <tei:p>
     – Ste voľní! – vyhlásil potom Jánošík silným hlasom, aby to mohli   počuť všetci, vojaci i zbojníci. – Vy, vaša milosť, i vaši ľudia!
    </tei:p>
    <tei:p>
     Andaházy si zhlboka vydýchol a vojaci prepukli v búrlivý jasot,   vyhadzujúc čiapky do vzduchu.
    </tei:p>
    <tei:p>
     – Sláva Ďurkovi Jánošíkovi!
    </tei:p>
    <tei:p>
     – Nech žije generál Jánošík!
    </tei:p>
    <tei:p>
     Andaházy tiež cítil, ako ho čosi priťahuje k tomuto neobyčajnému   človeku, a aj to povedal.
    </tei:p>
    <tei:p>
     – Toto vaše humánne rozhodnutie ukazuje, – vyhlásil zvýšeným   hlasom, – že ste predsa len lepší, ako sme si o vás mysleli.
    </tei:p>
    <tei:p>
     Po týchto slovách zmizla z Jánošíkovej tváre srdečnosť: „Pozrime   sa,“ hovoril si v duchu, „ešte vždy ťa neopúšťa hlúpa panská pýcha,   ešte vždy akoby si mi preukazoval milosť, keď ma pochváliš.“ Nahlas   však chladne povedal:
    </tei:p>
    <tei:p>
     – Vidíte, vaša milosť, ani čert nie je taký čierny, ako ho   maľujú!
    </tei:p>
    <tei:p>
     Bolo už neskoro popoludní, keď hrdý liptovský zeman, plukovník a   hlavný stoličný notárius Andaházy, mohol odtiahnuť so svojimi ľuďmi   naspäť do Mikuláša. Pravda, už bez zbraní…
    </tei:p>
   </tei:div>
   <tei:div type="chapter">
    <tei:head>
     XIV. KAPITOLA
    </tei:head>
    <tei:head>
     Pohroma
    </tei:head>
    <tei:p>
     Stoj! – zaznel horou výkrik, ostrý ako výstrel z pištole.
    </tei:p>
    <tei:p>
     A hneď nato:
    </tei:p>
    <tei:p>
     – Heslo?
    </tei:p>
    <tei:p>
     Zase nič. Hlboké mlčanie. Ani po tretej otázke nič. Teraz by   vlastne musel nasledovať výstrel z karabíny, také prísne rozkazy mali   Jánošíkove stráže, rozostavené okolo hlavného tábora. Ale nijaký   výstrel nenasledoval, namiesto neho sa ozval mrzutý hlas stráže:
    </tei:p>
    <tei:p>
     Tisíc striel ti do pečene, tak hovor, čo si zač, ináč ti pol rúry   olova vpálim do bachora.
    </tei:p>
    <tei:p>
     Konečne sa ozvala odpoveď:
    </tei:p>
    <tei:p>
     – Akože môžem poznať vaše heslo, keď k vám nepatrím.
    </tei:p>
    <tei:p>
     – Ty nie si náš?
    </tei:p>
    <tei:p>
     Pravdaže nie. To by si mohol vidieť už podľa oblečenia. Vyzerám   ako zbojník?
    </tei:p>
    <tei:p>
     – To veru nie, namojveru.
    </tei:p>
    <tei:p>
     No vidíš. Tak teda odlož pekne nabok tú hračku a pusť ma ďalej,   nemám času dohadovať sa s hocikým.
    </tei:p>
    <tei:p>
     – Nepustím, kým nepovieš, čo si zač a kam chceš ísť.
    </tei:p>
    <tei:p>
     – No to ti môžem povedať: som cisársky kuriér.
    </tei:p>
    <tei:p>
     – Môžem ti veriť, i nemusím. K nám cisárski kuriéri   nechodievajú.
    </tei:p>
    <tei:p>
     – Neklamem. Pozri sa, tu mám poverovacie listiny.
    </tei:p>
    <tei:p>
     – Márne by si mi ukazoval, neviem čítať. A ku komu chceš ísť?
    </tei:p>
    <tei:p>
     – K Jánošíkovi.
    </tei:p>
    <tei:p>
     – Ejha! Práve k Jánošíkovi!
    </tei:p>
    <tei:p>
     K nikomu inému. Taký je môj rozkaz a teraz hľaď, aby som bol čím   skôr pred tvojím pánom, ináč bude s tebou zle!
    </tei:p>
    <tei:p>
     – Nenaľakám sa, aby si vedel. A kto ťa vlastne posiela?
    </tei:p>
    <tei:p>
     – Akurát tebe to zavesím na nos. Musí ti stačiť, že som cisársky   kuriér, a cisárskych kuriérov nevysielajú malí páni, to by si mohol   tiež vedieť.
    </tei:p>
    <tei:p>
     Strážny si neochotne prevesil karabínu cez plece, kývol cudzincovi   a viedol ho hlbokým úvozom cez hustú jedľovú horu, až došli na kraj   veľkej lúky, obtočenej vysokým tmavým lesom.
    </tei:p>
    <tei:p>
     Kuriér od údivu skríkol, keď uvidel pred sebou na lúke stá a stá   bielych vojenských stanov, ožiarených zlatistými lúčmi vychádzajúceho   slnka.
    </tei:p>
    <tei:p>
     – Pozrime sa, – šepkal kuriér. – Kto by si to bol pomyslel… Tak   predsa je len pravda, čo sa o Jánošíkovom vojsku hovorilo, nie sú to   nijaké fantázie.
    </tei:p>
    <tei:p>
     V duchu rátal, koľko ľudstva tu môže byť:
    </tei:p>
    <tei:p>
     – Hm, nech som hlúpy, ak tu na lúke neodpočíva silný mnohopočetný   pluk alebo dozaista celá brigáda. A to bude prinajmenej   šesťtisíc-sedemtisíc chlapov.
    </tei:p>
    <tei:p>
     Čo to hovoríte? – pýtal sa podozrievavo strážny, ktorý s rastúcim   nepokojom sledoval očividnú zvedavosť záhadného kuriéra.
    </tei:p>
    <tei:p>
     – Nič pre tvoje uši, priateľko, – odvetil blahosklonne ranný   návštevník. Ty ma len veď k stanu svojho pána, a keď ma k nemu   dovedieš, môžeš sa vrátiť na stráž a konať svoju povinnosť.
    </tei:p>
    <tei:p>
     Ešte raz premeral zrakom celé priestranstvo a uznanlivo   zašomral:
    </tei:p>
    <tei:p>
     – No to sa už veru excelencii vyplatí rokovať s ním, veď je to   naozajstná armáda, ktorá okrem toho zo dňa na deň rastie. Tí by   poriadne vyprášili Bercsényimu kožuch a naše vojsko by ostalo   ušetrené, aby v prípade potreby mohlo skrotiť týchto rebelantov, keby   po vykonaní povinnosti dostali zálusk na iné veci…
    </tei:p>
    <tei:p>
     Ale tábor sa už prebúdzal do nového dňa.
    </tei:p>
    <tei:p>
     Pred stanmi sa začali zjavovať statné postavy, aby si povystierali   údy v sviežom rannom vzduchu.
    </tei:p>
    <tei:p>
     – Akí to chlapi, – šepkal si s obdivom kuriér, takých vojakov by   som darmo hľadal v našich regimentoch. Všetko poddaní, čo ušli, však?   – zaškľabil sa na svojho sprievodcu.
    </tei:p>
    <tei:p>
     Tento neochotne mykol plecom.
    </tei:p>
    <tei:p>
     – A samí Slováci, nie? – dozvedal sa ďalej kuriér.
    </tei:p>
    <tei:p>
     – No väčšinou, ale nájdu sa medzi nimi aj Maďari, a to až z Dolnej   zeme.
    </tei:p>
    <tei:p>
     – Ale nehovor.
    </tei:p>
    <tei:p>
     – Veru, pán môj milý, až z Dolnej zeme. Počuli, vraj Jánošík   zbiera vojsko proti pánom, tak sami od seba prišli ponúknuť svoje   služby, lebo tam dolu sú vraj páni takí zlí ako tu hore.
    </tei:p>
    <tei:p>
     Medzi stanmi stúpali k nebu stĺpy belasého dymu.
    </tei:p>
    <tei:p>
     – Aha, kávička, – usmieval sa kuriér lahodne, lebo si pomyslel, že   ani jemu by neškodilo trochu kávičky, i keď bude aká mizerná, len   nech je dačo teplé do žalúdka.
    </tei:p>
    <tei:p>
     – My kávičku nikdy nepijeme. Veď hneď uvidíte, čo raňajkujú naši   chlapi.
    </tei:p>
    <tei:p>
     V tej chvíli sa začala šíriť vzduchom príjemná vôňa praženej   slaninky.
    </tei:p>
    <tei:p>
     – Ejha, – vťahoval návštevník do seba vôňu, – to nie je zlé.
    </tei:p>
    <tei:p>
     – Veru, pán môj, našincovi len slanina sluší na hladný žalúdok, –   vysvetľoval strážny. – Chlieb a slanina, to sú naše raňajky, obyčajne   i náš obed a celkom iste i naša večera.
    </tei:p>
    <tei:p>
     – Trochu jednotvárne, – pokrútil hlavou kuriér.
    </tei:p>
    <tei:p>
     – Slanina, že by bola jednotvárna? – smial sa strážny. – Niet   lepšieho jediva na svete!
    </tei:p>
    <tei:p>
     Príchod cudzinca vzbudil dosť veľkú pozornosť.
    </tei:p>
    <tei:p>
     – Aha, už sa nás boja, iste ho sem poslali páni zemania na   vyjednávačky, – mienili jedni a škodoradostne sa smiali.
    </tei:p>
    <tei:p>
     Starší, skúsenejší však krútili hlavou.
    </tei:p>
    <tei:p>
     – Ten sa nezdá byť kurucom, – usudzovali. – Skôr by mohol byť od   cisárskych, hoci nemá na sebe vojenské háby.
    </tei:p>
    <tei:p>
     – Ako môžeš povedať, že je od cisárskych, keď nemá na sebe   vojenské háby?
    </tei:p>
    <tei:p>
     – To už tak podľa tváre…
    </tei:p>
    <tei:p>
     Chlapi sa zasmiali.
    </tei:p>
    <tei:p>
     – Tak čo? – pýtal sa netrpezlivo kuriér. – Kedy už dôjdeme k   Jánošíkovmu stanu?
    </tei:p>
    <tei:p>
     – O chvíľočku, – krotil strážny jeho netrpezlivosť. – Hľa, tamto   ten väčší, sivý stan pred nami, to je jeho.
    </tei:p>
    <tei:p>
     Ale nebolo ľahké dostať sa k nemu. Len čo sa k nemu priblížili, už   sa zjavil, akoby bol zo zeme vyrástol, Gajdošík, Jánošíkov   najvernejší druh. A za Gajdošíkovými plecami Hrajnoha, Uhorčík.
    </tei:p>
    <tei:p>
     – Kohože to sem privádzaš? – pýtal sa strážneho dosť nevľúdnym   hlasom Gajdošík.
    </tei:p>
    <tei:p>
     – Hovorí, že je cisársky kuriér, – ospravedlňoval sa strážny,   vystrašený prísnym Gajdošíkovým pohľadom.
    </tei:p>
    <tei:p>
     Hrajnoha sa veselo zasmial, že to musel počuť celý tábor.
    </tei:p>
    <tei:p>
     – Povedz hneď, že prichádza od samotného cisára! – hovoril   posmešne a pritom sa urážlivo díval na cudzinca.
    </tei:p>
    <tei:p>
     Iný človek by sa bol azda aj urazil, ale cudzinec nepatril medzi   ľudí, ktorí sa ľahko urazia. Celkom priateľsky sa na Hrajnohu   usmial:
    </tei:p>
    <tei:p>
     – Nepoznám vás síce, pán môj drahý, ale namojdušu, patríte medzi   ľudí, ktorí na míle uhádnu pravdu. Neprichádzam síce od samotného   cisára pána, ale muž, ktorý ma sem posiela, je k trónu jeho   veličenstva tak blízko, že to akoby ma sám cisár pán posielal.
    </tei:p>
    <tei:p>
     – Ejha, – vydýchol Hrajnoha. – Len či je to všetko pravda…
    </tei:p>
    <tei:p>
     – Pravda pravdúca, – odvetil s úsmevom cudzinec. – Ak mi neveríte,   môžete sa presvedčiť. Ajhľa, moje písomnosti, ktoré dokazujú, že som   naozaj tým, za koho sa vydávam.
    </tei:p>
    <tei:p>
     Podal pergamen Gajdošíkovi, ktorý ho prijal, akoby to patrilo k   jeho každodennému zamestnaniu.
    </tei:p>
    <tei:p>
     Chvíľ u behal zrakom po husto písaných riadkoch, potom však   bezradne zavrtel hlavou.
    </tei:p>
    <tei:p>
     – Hm, – zašomral rozpačito.
    </tei:p>
    <tei:p>
     – Čo je? – tisol sa k nemu zvedavo Uhorčík.
    </tei:p>
    <tei:p>
     – Nerozumiem tomu, – odvetil sklamane Gajdošík. – Myslím, že je to   písané po latinsky.
    </tei:p>
    <tei:p>
     Cudzinec ľútostivo pokýval hlavou.
    </tei:p>
    <tei:p>
     – Je to po latinsky. U nás sa všetky takéto veci vybavujú ešte po   latinsky. Hm… veľmi, veľmi nemilá vec…
    </tei:p>
    <tei:p>
     – Čo je nemilé? – pýtal sa s účasťou Gajdošík.
    </tei:p>
    <tei:p>
     – Bojím sa, – odvetil cudzinec, – že tu v tábore nebude nikoho,   kto by rozumel po latinsky, čo znamená, že sa budem musieť vrátiť po   slovenský poverujúci list, lebo takto by mi nikto neveril, že som   ten, za koho sa vydávam.
    </tei:p>
    <tei:p>
     To sa však začudoval, aký účinok mali jeho slová! Traja kamaráti –   Hrajnoha, Gajdošík a Uhorčík – sa naoko urazili.
    </tei:p>
    <tei:p>
     Čo to hovoríte? – kričali na zarazeného cudzinca. –– Že tu v celom   tábore niet nikoho, kto by rozumel po latinsky? Takú reč si my pekne   vyprosíme! A náš najvyšší veliteľ Jánošík je nič?
    </tei:p>
    <tei:p>
     – Ejha, – usmial sa cudzinec, – a ten by vedel, čo je tu   napísané?
    </tei:p>
    <tei:p>
     – Čo? Ten? – ohradzovali sa traja priatelia. – Strčil by vás do   vrecka s celou vašou slávnou latinčinou.
    </tei:p>
    <tei:p>
     Keď cudzinca – vážneho, ale bystrým zrakom pozorujúceho všetko   dianie okolo seba – priviedli do stanu legendárneho veliteľa   zbojníckej armády, našiel sa zoči-voči človeku, ktorý práve vstal.   Keď sa vzpriamil, dotýkal sa hlavou vrchu stanu, a bol taký vysoký,   že cisársky kuriér si skoro hlavu vykrútil, aby sa mu mohol podívať   do očí, ktoré si ho pozorne a s vážnosťou premeriavali.
    </tei:p>
    <tei:p>
     V tej chvíli spoznal nečakaný ranný návštevník, že s týmto chlapom   možno hovoriť otvorene, s odkrytými kartami.
    </tei:p>
    <tei:p>
     Bolo to stretnutie, ktoré by sme mohli nazvať historickým, lebo na   ňom sa vlastne zvrtol osud Ďurka Jánošíka, ktorý sa dopustil jedinej   chyby: v slabej chvíli sa spoľahol na panské sľuby, a nešiel ďalej   svojou cestou…
    </tei:p>
    <tei:p>
     Ťažko spočinul Jánošíkov zrak na návštevníkovi.
    </tei:p>
    <tei:p>
     – Počúvam, – povedal krátko. – Najprv by som, pravda, chcel   vedieť, kto ste a čo ste.
    </tei:p>
    <tei:p>
     – Som cisársky kuriér, – vyhlásil cudzinec sucho, – a mám zvláštne   poslanie.
    </tei:p>
    <tei:p>
     – To hovorí už od začiatku, – zahundral Hrajnoha do otvoru stanu.   – Len či je to pravda.
    </tei:p>
    <tei:p>
     – Ukazoval som vám svoje splnomocnenie, – usmial sa cudzinec, –   žiaľbohu, nikto z vás mu nerozumel.
    </tei:p>
    <tei:p>
     – Ukážte! – rozkázal Jánošík.
    </tei:p>
    <tei:p>
     – S radosťou, – povedal cudzinec, – veď moje poverenie sa týka   jedine vás.
    </tei:p>
    <tei:p>
     Cisársky kuriér znova vytiahol z koženej tašky pečaťou opatrený   pergamen, odovzdávajúc ho náčelníkovi povestného zbojníckeho   bratstva.
    </tei:p>
    <tei:p>
     – Rozumiete? – pýtal sa blahovoľne Jánošíka, keď ponoril zrak do   listiny.
    </tei:p>
    <tei:p>
     – Rozumiem, – odpovedal Jánošík na veľký cudzincov údiv, – ale   nechápem, čo mi má povedať splnomocnenec jeho excelencie pána   veliaceho generála Heistera. Obaja sme predsa z dvoch rozličných   svetov a nemáme nič spoločné.
    </tei:p>
    <tei:p>
     – Vyššia politika, – zašepkal úlisne kuriér.
    </tei:p>
    <tei:p>
     – Poznám len jedinú politiku, ak sa to dá politikou nazvať, –   odvetil pokojne Jánošík, – a to je uskutočnenie mojich cieľov, pre   ktoré som sa pustil do organizovania tohto hnutia. Vy veľmi dobre   viete, aké sú moje ciele, a preto sa čudujem, že prichádzate ku mne s   posolstvom jeho excelencie.
    </tei:p>
    <tei:p>
     – Len sa neprenáhlite, pán generál…
    </tei:p>
    <tei:p>
     Umlčal ho rozhnevaný Jánošíkov hlas:
    </tei:p>
    <tei:p>
     – Nemenujte ma generálom, som obyčajný zbojnícky kapitán!
    </tei:p>
    <tei:p>
     – Máte však za sebou armádu, – odvetil pokojne cudzinec, – a ste   jej hlavou. Je teda správne, keď vás oslovujem titulom, ktorý vám   patrí. Veď i vaši ľudia majú ten istý názor…
    </tei:p>
    <tei:p>
     – Ktorý však nie je mojím názorom, – prerušil ho nevľúdne Jánošík.   – Poďme však k veci, pán cisársky kuriér. Čo chce vlastne jeho   excelencia?
    </tei:p>
    <tei:p>
     Kuriér sa chvíľu okúňal, uvažujúc nad odpoveďou.
    </tei:p>
    <tei:p>
     – No len von s pravdou, – povzbudzoval ho Jánošík so zamračeným   úsmevom.
    </tei:p>
    <tei:p>
     – Čo chce jeho excelencia? – odvetil kuriér. – Môžem to povedať   jediným slovom: spojenectvo!
    </tei:p>
    <tei:p>
     Odpoveď bola príliš prekvapujúca. Cisársky generál Heister, víťaz   nad Rákóczim, hľadá spojenectvo so zbojníckymi bandami? Úplne   nemožné, a predsa…
    </tei:p>
    <tei:p>
     – Tomu dobre nerozumiem, – mienil zamyslene Jánošík.
    </tei:p>
    <tei:p>
     – Je to predsa také jasné, – vyhlásil kuriér. – Len trocha   uvažovania, milý pán môj, a hneď sa stane nezrozumiteľné   zrozumiteľným.
    </tei:p>
    <tei:p>
     Medzi obidvoma zavládlo na chvíľu ticho, bolo počuť len hlasy   prebudených hladných a smädných chlapov. Potom sa Jánošíkova tvár   trochu rozjasnila.
    </tei:p>
    <tei:p>
     – Bercsényi? – spýtal sa s celkom zvláštnym dôrazom.
    </tei:p>
    <tei:p>
     – Dobre hádate, – usmial sa kuriér.
    </tei:p>
    <tei:p>
     Prichádzate ku mne kvôli nemu?
    </tei:p>
    <tei:p>
     – Áno, pane.
    </tei:p>
    <tei:p>
     – A prečo práve ku mne?
    </tei:p>
    <tei:p>
     Prefíkaný kuriér neodpovedal, len potmehúdsky zažmurkal na   Jánošíka.
    </tei:p>
    <tei:p>
     – No? – naliehal Jánošík, hoci už dokonale chápal, čo doviedlo   generálovho posla k nemu.
    </tei:p>
    <tei:p>
     Namiesto ďalšieho vysvetlenia kuriér zamľaskal.
    </tei:p>
    <tei:p>
     – Hej, pane, – povedal, – ale znamenite vonia tá vaša zbojnícka   slaninka…
    </tei:p>
    <tei:p>
     Jánošík porozumel. Usmial sa.
    </tei:p>
    <tei:p>
     – Dostávate chuť, čo?
    </tei:p>
    <tei:p>
     – A akú!
    </tei:p>
    <tei:p>
     – Jedným slovom: ešte ste neraňajkovali.
    </tei:p>
    <tei:p>
     – Veru nie, priznávam sa.
    </tei:p>
    <tei:p>
     – No, tomu ľahko odpomôžeme.
    </tei:p>
    <tei:p>
     Jánošík vyšiel na chvíľu von, a keď sa vrátil, sprevádzali ho   dvaja ružovolíci mládenci pod velením hlavného kuchára Samka.   Priniesli ražeň s napichnutými zbojníckymi pečienkami. Samek sa zas   postaral aj o niekoľkoholbový krčah červeného vína.
    </tei:p>
    <tei:p>
     – To hej, – pochvaľoval si kuriér. – Také rokovanie sa mi páči.   Pri plnom žalúdku sú i slová miernejšie a láskavejšie, najedený   človek sa ľahšie dohodne, a keď má k tomu ešte i čašu dobrého vína,   je veru priam vylúčené, aby sa nedohodol. Nemyslíte?
    </tei:p>
    <tei:p>
     Jánošík s úsmevom prikývol:
    </tei:p>
    <tei:p>
     – Pravda, musí byť i dobrá vôľa na oboch stranách, – povedal   kuriérovi a sám si odrezal z ražňa poriadny kus zbojníckej pečienky.   – A potom…
    </tei:p>
    <tei:p>
     – A potom? – spýtal sa kuriér, plný očakávania.
    </tei:p>
    <tei:p>
     – A potom je nevyhnutné, aby všetka faloš bola odložená nabok. My   sme tu zvyknutí hrať s otvorenými kartami. Čo na srdci, to na   jazyku.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – To sa mi páči, – vykríkol veselo kuriér. – Síce takí   vyjednávači, ako som ja, musia veľmi často ísť krivými chodníčkami k   cieľu, ale radšej som, keď sedíme proti sebe dvaja priami chlapi a   vykladáme otvorene svoje tromfy.
    </tei:p>
    <tei:p>
     Keď o polhodinku nato starostlivý Samek znova prišiel nakuknúť,   našiel oboch v živom rozhovore. Počul, ako sa práve dohodujú, že teda   dobre, v Žiline sa pripoja k cisárskemu vojsku a potom spoločnými   silami rovno potiahnu k poľským hraniciam, ak by Bercsényi mal v   úmysle vniknúť na územie Uhorska. Čím skôr, tým lepšie, lebo sú také   chýry, že už má dosť ľudí, aby v najbližších týždňoch mohol   uskutočniť svoj plán.
    </tei:p>
    <tei:p>
     – Tak asi o týždeň budeme na vás čakať v Žiline. Tam bude práve   jarmok a v tom množstve ľudstva sa vaši… hm… ozbrojenci celkom   stratia.
    </tei:p>
    <tei:p>
     Jánošík prikývol.
    </tei:p>
    <tei:p>
     To by sa dalo, – súhlasil po krátkom uvažovaní. – Pravda, nie so   všetkými, to by bolo predsa len nápadné. Väčšina mojich ľudí bude na   mňa čakať za Budatínom a do Žiliny prídem len ja s jednou silnou   rotou. Je zbytočné, aby bol Bercsényi vopred upozornený, čo sa   chystá.
    </tei:p>
    <tei:p>
     – Celkom správne, – pochválil kuriér. – Opatrnosť je matka   múdrosti. A teraz ešte jedna vec, ak smiem prosiť, pre vás možno   najdôležitejšia…
    </tei:p>
    <tei:p>
     Jánošík sa ostro pozrel na svojho hosťa, ako keby tušil, čo bude   nasledovať.
    </tei:p>
    <tei:p>
     Kuriér zneistel pod týmto pohľadom a slová mu šli dosť ťažko z   úst.
    </tei:p>
    <tei:p>
     – Ide totiž o to… – jachtal.
    </tei:p>
    <tei:p>
     – Nejako ťažko vám to ide z úst, pán môj, – posmieval sa Jánošík.   – Ešte nikdy som nepočul, že by cisárski kuriéri tak ľahko mohli   prísť do rozpakov pri vyjednávaniach. Tak mi len otvorene povedzte,   kde vás čo tlačí, a uvidíme, čo sa dá robiť.
    </tei:p>
    <tei:p>
     Kuriér zahrešil a do dna vypil svoj pohár.
    </tei:p>
    <tei:p>
     – Tisíc hrmených! – vykríkol. – Viem, aká bude asi odpoveď na moje   slová, a preto sa mi do nich nechce…
    </tei:p>
    <tei:p>
     Jánošík mu ani nedal odpoveď.
    </tei:p>
    <tei:p>
     – Radšej teda mlčte, – radil mu prísne, – za svoje spojenectvo   neprijímam nijaký úplatok, ani nesprobujte hovoriť mi o grošoch, lebo   tým by ste len všetko pokazili. Že idem s vami, robím len z vlastného   uváženia, a nie azda z oddanosti k tomu, koho tu zastupujete. V   Bercsényim vidím nebezpečného nepriateľa ľudu. Nechcem vám   vysvetľovať bližšie, ako sa dívam na veci ja, musí vám stačiť, keď   otvorene poviem, že vy potrebujete mňa a ja vás. Aspoň teraz. Ináč aj   vás, cisárskych, rátam k utlačovateľom ľudu.
    </tei:p>
    <tei:p>
     Kuriér by už rád bol nasmeroval rozhovor inam.
    </tei:p>
    <tei:p>
     – Jedným slovom, povedal, – odmenu neprijímate, a tým je vec z   mojej i vašej strany vybavená.
    </tei:p>
    <tei:p>
     Jánošík prikývol.
    </tei:p>
    <tei:p>
     – Myslím, že sme už hotoví, – riekol. – A tak si teda na naše   dojednanie pripijeme. Hej! Samek!
    </tei:p>
    <tei:p>
     Samek priletel, ani čo by sa vznášal na krídlach.
    </tei:p>
    <tei:p>
     – Naplň nám, nech si pripijeme na dobrú vec!
    </tei:p>
    <tei:p>
     Štrngli si a do dna vyprázdnili poháre a potom si podali ruky.
    </tei:p>
    <tei:p>
     – Aby sa nám dobre vodilo, – riekol cisársky kuriér.
    </tei:p>
    <tei:p>
     – Závisí len od nás samých, – bola Jánošíkova odpoveď.
    </tei:p>
    <tei:p>
     A potom nasledovali ďalšie a ďalšie prípitky.
    </tei:p>
    <tei:p>
     O chvíľu bol milý kuriér tam, kde ho Jánošík chcel mať: nie síce   pod stolom, lebo v tábore nebolo nijakého stola, ale parádne   natrundžený. Potom už sám od seba začal prezrádzať, čo šikovným   spôsobom zatajoval.
    </tei:p>
    <tei:p>
     Napríklad vybľafol v sprievode veľkého smiechu:
    </tei:p>
    <tei:p>
     – A čo myslíte, koľko nás je cisárskych v Žiline?
    </tei:p>
    <tei:p>
     – No, iste pekná kôpka, – odvetil Jánošík opatrne.
    </tei:p>
    <tei:p>
     – Ale koľko? Koľko?
    </tei:p>
    <tei:p>
     – Povedzme: tisíc, tisícpäťsto?
    </tei:p>
    <tei:p>
     – Koľko? – pýtal sa kuriér, nastavujúc ironicky uši.
    </tei:p>
    <tei:p>
     – Hovorím, iste do nejakých tisícpäťsto.
    </tei:p>
    <tei:p>
     Kuriér sa veselo udrel do stehien.
    </tei:p>
    <tei:p>
     – Povedzte, môj milý, – hlaholil, – stopäťdesiat a budete k pravde   bližšie.
    </tei:p>
    <tei:p>
     „Veď len to som chcel vedieť,“ pomyslel si Jánošík. „Veď som   tušil, že ide o nejaký podfuk a my máme vyhrabať pre viedenských   pánov horúce gaštany z ohňa. Cisárski sa budú na náš účet   šanovať…“
    </tei:p>
    <tei:p>
     Veselo bolo v Žiline, a toľko sveta, ako už dávno nie. Hlavný   rínok sa len tak hemžil trhovcami a kupujúcimi a ani pod laubňami sa   nebolo možno hnúť, tam bola tlačenica ešte väčšia, lebo tam stáli   stoly pekárov, pernikárov, cukrárov a podnikavých Žilinčanov, čo   predávali vyhladnutým a vysmädnutým ľuďom pečenú hus, cigánsku   pečienku, klobásu, jaternicu a vôbec všetko, na čo má taký   vyhladovený človek chuť a čo si vyžaduje i dôkladné zalievanie vínom   či slivovicou.
    </tei:p>
    <tei:p>
     Medzi stanmi sa plietli i vojaci, pravda, cisárski, ktorí so   závistlivými očami pozorovali, ako si všetko okolo nich dobre a   veselo žije, kým oni vo vrecku nemali ani grajciara. Hej, keby tak   zase nejaká nová vojna… Hovorí sa všeličo o prípravách Bercsényiho,   hľa, i dnes v noci sa vraj mihli na druhej strane Váhu tiene   pochodujúcich ozbrojencov, čo asi znamená, že uhorskí páni vysielajú   potajomky vojenské posily grófovi Bercsényimu.
    </tei:p>
    <tei:p>
     Na to isté myslel i skromný cisársky lajtnant Holzinger, ktorý   vyparádený, ale bez groša a bezcieľne blúdil žilinskými ulicami, i na   jarmok sa zatáral, kde mu nič iné nepozostávalo, len sa bezmocne   dívať, ako iní kupujú, iní jedia a iní sa smejú, a on musí len sliny   pregĺgať a podľa predpisu opovržlivými zrakmi merať túto civilnú   čvargu.
    </tei:p>
    <tei:p>
     Náhle ho čosi zarazilo, takže zastal a podozrievavým pohľadom si   premeriaval mohutného chlapa, ktorý s valaškou v ruke stál pred   laubňami a nepohnute pozoroval hemženie ľudí.
    </tei:p>
    <tei:p>
     Veru, veľa nezvyklého bolo na ňom. Lebo nielenže valašku držal v   ruke, čo by, konečne, nebolo nič neobvyklé, ale ešte i karabínu mal   cez plece zavesenú a pár pištolí za veľkým koženým opaskom.
    </tei:p>
    <tei:p>
     – A tento je čí? – dumal zamyslene lajtnant Holzinger, pozorujúc   chlapa.
    </tei:p>
    <tei:p>
     Nevedel, čo si o ňom myslieť. Vojakom nebol, chýbala mu uniforma,   sedliakom tiež nie, mal vojenskú výzbroj, na poddaného zas vyzeral   príliš sebavedome, nebolo v ňom ani byľku poníženosti. Čo teda?
    </tei:p>
    <tei:p>
     Krútiac hlavou, pohol sa lajtnant ďalej. No neurobil ani   dvadsať-tridsať krokov a zase ostal zarazene stáť. Nuž či sa tu   neponevieral práve taký chlapisko ako ten predošlý? A sotva spravil   niekoľko ďalších krokov, len-len že nevrazil do podobného chlapa.
    </tei:p>
    <tei:p>
     Ja vášho anciáša, – zhíkol v úžase Holzinger, – veď tí rastú na   žilinskom rínku ako huby po daždi!
    </tei:p>
    <tei:p>
     To už bol rozhodnutý ukojiť svoju zvedavosť. Pristúpil rovno k   poslednému chlapovi.
    </tei:p>
    <tei:p>
     – Počujte, strýko! – zavolal naňho blahosklonne. – čo ste zač?   Vidím, že je vás tu viac takých, ako ste vy.
    </tei:p>
    <tei:p>
     Náhle mu zaseklo reč a zdesene hľadel na človeka, ktorého bol tak   blahosklonne potľapkal po pleci.
    </tei:p>
    <tei:p>
     Ohúrila ho chlapova divá tvár a široké plecia s dlhými rukami, aké   dosiaľ ešte nevidel.
    </tei:p>
    <tei:p>
     – He? – zavrčalo strašné chlapisko na vyfinteného cisárskeho   oficierika.
    </tei:p>
    <tei:p>
     Tento však už nemal dosť odvahy opakovať otázku a za Hrajnohovho   rehotu lebo veď to bol Hrajnoha –– rýchlo zmizol v dave.
    </tei:p>
    <tei:p>
     A taký bol Holzingerov osud tohoto podivuhodného predpoludnia, že   každú chvíľu narazil na ďalšieho a ďalšieho podobného chlapa, až sa   mu zdalo, že Žilina je ich už do prasknutia plná.
    </tei:p>
    <tei:p>
     Celý pomýlený utekal rovno za svojím veliteľom, majorom   Fabriciusom, ktorý s ohromným korbeľom vína stál pri obloku a znudene   sa díval do ulice. Vysypal zo seba, čo spozoroval, a s napätím čakal,   čo na to starý major.
    </tei:p>
    <tei:p>
     Ten sa na lajtnanta posmešne usmial a povedal:
    </tei:p>
    <tei:p>
     – Aby ste teda vedeli, vy zelené ucho, to nie sú ani sedliaci, ani   vojaci, ale celkom obyčajní zbojníci, naši spojenci.
    </tei:p>
    <tei:p>
     – Naši spojenci? – koktal v úžase lajtnant.
    </tei:p>
    <tei:p>
     Ale kým sa mohol pýtať ďalej, už ho vytisli dosť nevľúdne von z   izby a len spoza dvier počul majorov hlas:
    </tei:p>
    <tei:p>
     – Lepšie urobíte, keď si tých ľudí nevšimnete. Čakajte na rozkazy   a do ničoho sa nepleťte.
    </tei:p>
    <tei:p>
     Zronene šiel dolu schodmi a len čo urobil prvý krok z brány, už   vrazil do akéhosi chlapa.
    </tei:p>
    <tei:p>
     Najprv mu chcel vynadať, ale keď sa mu lepšie prizrel, slová mu   zamrzli na perách. Takého mohutného, nádherne urasteného chlapa ešte   v živote nevidel.
    </tei:p>
    <tei:p>
     Potom sa však s výkrikom úžasu udrel do čela.
    </tei:p>
    <tei:p>
     – Ja somár! – kričal, – veď je to sám Jánošík, ak sú títo čudní   chlapi zbojníci.
    </tei:p>
    <tei:p>
     Zakiaľ sa v Žiline diali tieto veci, gróf Bercsényi, Rákócziho   niekdajší generalissimus, nepokojným krokom meral široký salón kúrie   pohostinného pána Oleszanského v Oleszne. Práve očakával dôležitého   posla spoza blízkych hraníc, a keďže meškal už dva dni, Bercsényiho   netrpezlivosť nemala hraníc.
    </tei:p>
    <tei:p>
     Už aspoň po desiaty raz toho dňa gróf zabúchal na dvere, ktoré   viedli do izby jeho pobočníka Michala Strmenského.
    </tei:p>
    <tei:p>
     – Tak, Miško, ešte vždy nič?
    </tei:p>
    <tei:p>
     Odpovedal mu smutný mladý hlas:
    </tei:p>
    <tei:p>
     – Žiaľbohu, vaša milosť, o poslovi ešte ani chýru…
    </tei:p>
    <tei:p>
     – Presvedčil si sa o tom?
    </tei:p>
    <tei:p>
     – Akože by nie, vaša milosť, veď už druhý deň stojím tu pri obloku   a dívam sa do údolia, poľná myš by neušla mojej pozornosti, nieto   ešte posol z Uhorskej…
    </tei:p>
    <tei:p>
     Bercsényi zamračene prikývol.
    </tei:p>
    <tei:p>
     Pobočník hovoril pravdu. Veď aj on sám stál už druhý deň pri   obloku a so zaťatými zubami špehoval, či sa niekto od hraníc   neblíži.
    </tei:p>
    <tei:p>
     Čo sa vlastne deje s jeho vernými za hranicami? Uplynuli už dva   týždne, čo prišla posledná posila, a od toho času ani chlapa. Pred   týždňom mal sem dôjsť liptovský notárius plukovník Andaházy s   niekoľkými sto ľuďmi, k nemu sa mali pripojiť v Turci i v žilinskom   kraji ďalšie stovky ľudí, a kde nič tu nič.
    </tei:p>
    <tei:p>
     Znovu pristúpil k dverám, znovu na ne zabúchal.
    </tei:p>
    <tei:p>
     – Rozkaz, vaša milosť! – ozval sa trudnomyseľný hlas, ktorý šiel   grófovi pomaly už na nervy.
    </tei:p>
    <tei:p>
     – Nemohol by si trochu veselšie hovoriť? – šomral vyčítavo.
    </tei:p>
    <tei:p>
     – Rozkaz, vaša milosť, už hovorím celkom veselo, – hlásil poslušne   adjutant hlasom ešte melancholickejším.
    </tei:p>
    <tei:p>
     „Najbližšie poletí,“ myslel si nahnevane Bercsényi, ale keď si   pomyslel, že dnes už v adjutantoch nemôže veľmi preberať, rezignovane   povzdychol.
    </tei:p>
    <tei:p>
     – Chcel som sa ťa len spýtať, Miško, či si už bol dnes popoludní v   tábore?
    </tei:p>
    <tei:p>
     – Bol, vaša milosť.
    </tei:p>
    <tei:p>
     – No a?
    </tei:p>
    <tei:p>
     – Nuž, vaša milosť, ľudia nerobia na mňa dobrý dojem. Sú   nespokojní.
    </tei:p>
    <tei:p>
     – Prečo? – spýtal sa Bercsényi so zvrašteným obočím.
    </tei:p>
    <tei:p>
     – Preto, vaša milosť, – odpovedal pobočník úprimne, – že toto dlhé   táborenie im už ide na nervy, chceli by už byť v Uhorskej, reptajú,   že tu nemajú ani nadostač jediva, ani nadostač pijatiky, ani zábavu,   vôbec nič.
    </tei:p>
    <tei:p>
     Bercsényi vedel, že v jeho tábore dolu pri potoku sa zahniezdila   netrpezlivosť pre zmenšené porcie jedla i vína a že ľudia sa veľmi   nudia.
    </tei:p>
    <tei:p>
     Po večeri si zašiel na prechádzku do tábora, aby zistil náladu   svojho vojska.
    </tei:p>
    <tei:p>
     Bolo už tma – len po tábore horeli väčšie-menšie vatry – a tak sa   mu skoro nepozorovane podarilo vniknúť dnu. Iba stráž vedela, akého   významného hosťa má tábor – veď i Bercsényi musel povedať heslo.
    </tei:p>
    <tei:p>
     Stany boli prázdne, lebo ich obyvatelia sedeli pri vatre, aby pri   speve a rečiach zabudli na prázdne žalúdky.
    </tei:p>
    <tei:p>
     Ako si tak vykračoval, od jednej vatry počul slová, ktoré ho   donútili, aby zastal a v úžase vypočul rozhovor až do konca.
    </tei:p>
    <tei:p>
     – Ale už mám toho po krok! kričal jeden od vatry.
    </tei:p>
    <tei:p>
     – Čoho, prosím ťa?
    </tei:p>
    <tei:p>
     – Toho hladovania a vysedúvania!
    </tei:p>
    <tei:p>
     – A čo by si chcel, prosím ťa?
    </tei:p>
    <tei:p>
     – Čo by som chcel? Napchatý žalúdok a preč odtiaľto, kamkoľvek,   hoci i do Trantárie, len nech sa už niečo deje, lebo toto večné   vyčkávanie je už na nevydržanie.
    </tei:p>
    <tei:p>
     Po tomto výbuchu, ktorému sa niektorí i zasmiali, nasledovalo   ticho.
    </tei:p>
    <tei:p>
     Až po chvíľke sa ozval iný hlas:
    </tei:p>
    <tei:p>
     – Hja, tí tam doma, tí ani neleňošia, ani nehladujú, tí sa majú   dobre.
    </tei:p>
    <tei:p>
     – O kom to hovoríš?
    </tei:p>
    <tei:p>
     – Hm, to by si mal vedieť.
    </tei:p>
    <tei:p>
     Teraz bol už i Bercsényi zvedavý, kto sa má v starej vlasti tak   dobre, a na prstoch sa priblížil k vatre, ale tak, aby ho nikto   nespozoroval.
    </tei:p>
    <tei:p>
     – Ale ja viem, – odvetil vojak. – Zbojníci, kamarát, jánošíkovci,   sedliaci rebelanti, tí sa majú dnes dobre.
    </tei:p>
    <tei:p>
     – Ale nehovor, veď im šibenica hrozí. Ja by som sa veru necítil   dobre v tieni šibenice.
    </tei:p>
    <tei:p>
     Odpoveďou bol všeobecný rehot. Bolo vidieť, že okrem tohto   naivného človeka všetci jánošíkovcom závideli.
    </tei:p>
    <tei:p>
     – Čerta im hrozí šibenica. To sú dnes už takí páni, že sa s nimi   aj cisársky generál bratríčkuje.
    </tei:p>
    <tei:p>
     – Nehovor…
    </tei:p>
    <tei:p>
     – Hovorím, a je to pravda. Opýtaj sa len tuto mojich kamarátov, čo   hovorili soliari, ktorí sa dnes zo Žiliny vrátili. Okolie Žiliny je   vraj plné Jánošíkových regimentov.
    </tei:p>
    <tei:p>
     – Čože? Regimentov?
    </tei:p>
    <tei:p>
     Pravdaže regimentov, ty hlúpy. Myslel si si azda, že Jánošíkovi   chlapi, to je len pár ľudí? Všetko to uteká k nemu, poddaní húfne   dezertujú od svojich pánov, lebo od neho očakávajú, že ich oslobodí   spod zemianskeho jarma.
    </tei:p>
    <tei:p>
     Bercsényi zbystroval sluch. Dostáva informácie, o akých sa mu   dosiaľ ani nesnívalo. Počul o Jánošíkovi, pripomenul si i to, že ho   kedysi sám Rákóczi vyznamenal za statočnosť pred nepriateľom a potom   ho na Révayovo naliehanie odpudil, ba i do žalára vrhol.
    </tei:p>
    <tei:p>
     A informátor pokračoval:
    </tei:p>
    <tei:p>
     Jánošík, to je dnes už taká moc, že i cisár s ním počíta a ponúkol   mu čestné spojenectvo.
    </tei:p>
    <tei:p>
     – Ako to môžeš vedieť?
    </tei:p>
    <tei:p>
     – Ako? Soliari hovorili, že sa jánošíkovci s cisárskymi v Žiline   verejne bratríčkujú a čochvíľa spolu potiahnu proti nám.
    </tei:p>
    <tei:p>
     Čo počul, to Bercsényimu akurát stačilo. Teda tak sa veci   majú!
    </tei:p>
    <tei:p>
     Nuž preto mu v posledných dvoch týždňoch nepriviedli nijakú   posilu. Jánošíkovci a cisárski pochytali všetko, čo chcelo k nemu! A   jeho prívrženci, keď teraz vidia, že všetkému je koniec, sa od neho   odvracajú…
    </tei:p>
    <tei:p>
     Ešte zachytil niekoľko slov z rozhovoru okolo táborového ohňa.
    </tei:p>
    <tei:p>
     – No a čo si teraz počne náš gróf? –– nadhodil otázku jeden z   nich.
    </tei:p>
    <tei:p>
     – To neviem, – zahučal chlap, ktorý priniesol všetky tie zlovestné   informácie. – Viem však; čo si počnem ja.
    </tei:p>
    <tei:p>
     – Von s tým, nech sa poučíme!
    </tei:p>
    <tei:p>
     Chlap sa drsne usmial.
    </tei:p>
    <tei:p>
     – A čo by som vám to tajil? – vyhlásil otvorene. – V tej chvíli,   ako dôjde k prvej zrážke, spakujem si veci a prebehnem k   nepriateľovi, už či to budú cisárski, alebo jánošíkovci.
    </tei:p>
    <tei:p>
     Na ďalšie Bercsényi už nebol zvedavý – čím rýchlejšie preč z   tábora!
    </tei:p>
    <tei:p>
     Keď jeho pobočník Miško Strmenský o pol hodinu nato počul známe   kroky v pitvore kúrie a ponáhľal sa otvoriť dvere, zarazene cúvol a s   ustrnutím sa díval do tváre človeka, ktorý práve vkročil dnu. Lebo to   nebola tvár, na akú bol zvyknutý. Grófova krásna, mužná tvár   vyjadrovala dosiaľ, a to i v najpohnutejších chvíľach, vždy pevnosť a   odvahu. Tentoraz však nič z toho v nej nebolo…
    </tei:p>
    <tei:p>
     Strmenský s úžasom pozoroval, aká je tá známa tvár popolavosivá,   plná nevýslovnej rezignácie a zúfalstva.
    </tei:p>
    <tei:p>
     – Čo sa stalo, vaša milosť? – vyjachtal zo seba, keď za grófom   ticho zavrel dvere.
    </tei:p>
    <tei:p>
     Bercsényi ani nepozdravil, nechal pobočníkovu otázku bez odpovede   a šiel rovno k hlbokému kreslu, do ktorého potom klesol ako podťatý   strom.
    </tei:p>
    <tei:p>
     – Pán môj drahý! – zvolal zúfalo pobočník a vrhol sa na koberec k   zničenému Bercsényimu, chytil ho za ruku a pokryl ju vrúcnymi   bozkami.
    </tei:p>
    <tei:p>
     – Iste sa stalo niečo strašné!
    </tei:p>
    <tei:p>
     A keď Bercsényi neodpovedal, proboval znovu:
    </tei:p>
    <tei:p>
     – Azda pre posla, že zase neprišiel?
    </tei:p>
    <tei:p>
     Na Bercsényiho perách sa zjavil slabý úsmev.
    </tei:p>
    <tei:p>
     – Nie, Miško, – zašepkal konečne, – posol ma už nezaujíma.
    </tei:p>
    <tei:p>
     Pobočník neveril vlastným ušiam. Bolo by to možné? Či ho deň čo   deň nevídal, s akou netrpezlivosťou pozoroval hradskú od uhorských   hraníc? Ale skôr ako mohol položiť ďalšiu otázku, Bercsényi sám ho   predišiel chmúrnymi slovami:
    </tei:p>
    <tei:p>
     – Nebude už nijakého vpádu, milý Miško, už je všetkému koniec…
    </tei:p>
    <tei:p>
     Mladý Strmenský vyskočil.
    </tei:p>
    <tei:p>
     – Preboha, vaša milosť! – zvolal. – To azda len nie!
    </tei:p>
    <tei:p>
     Bercsényi sa smutne usmial.
    </tei:p>
    <tei:p>
     – Ba veru, milý Miško, – prikývol hlavou. – Nebude novej kuruckej   vojny, nebude už slávy, ani víťazstiev, ani porážok. Koniec všetkým   mojim nádejam!
    </tei:p>
    <tei:p>
     Michal Strmenský konečne pochopil, že je naozaj všetkému koniec, i   jeho vlastnej pobočníckej a vojenskej kariére. Smutne vzdychol a   posadil sa do kresla oproti svojmu pánovi a veliteľovi.
    </tei:p>
    <tei:p>
     – A smiem sa opýtať vašej milosti, čo ju pohlo k takémuto osudnému   rozhodnutiu?
    </tei:p>
    <tei:p>
     Bercsényi sa smutne usmial.
    </tei:p>
    <tei:p>
     – Chceš to vedieť, Miško? – odpovedal vľúdnym hlasom. – Nuž teda   vedz, že náhoda ma priviedla k tomu, aby som sa pred chvíľou   presvedčil o márnosti všetkých svojich nádejí a úmyslov.
    </tei:p>
    <tei:p>
     Vyrozprával užasnutému pobočníkovi, čo počul v tábore za stromom.   A keď dokončil, ťažko si vzdychol a zadumaným hlasom dodal:
    </tei:p>
    <tei:p>
     – Len teraz vidím, akú osudnú chybu som spravil, keď som odrádzal   a spolu s ostatnými magnátskymi druhmi napokon aj odradil svojho   milovaného švagra Rákócziho od jeho pôvodného politického programu   uľaviť poddanému ľudu a zabezpečiť mu lepší život.
    </tei:p>
    <tei:p>
     Vstal a ťažkými krokmi chodil po izbe. Potom zastal pred   Strmenským, položil mu ruku na plecia a otcovským hlasom povedal:
    </tei:p>
    <tei:p>
     – Miško môj milý, nikdy neruš dané slovo. Naše knieža ho z našej   viny len jediný raz v živote porušilo a toto sú následky. Už ani mne   nikto neuverí.
    </tei:p>
    <tei:p>
     Po chvíľke mlčania Strmenský si dovolil otázku:
    </tei:p>
    <tei:p>
     Prikladá vaša milosť Jánošíkovi a jeho zbojníckym plukom veľkú   váhu?
    </tei:p>
    <tei:p>
     – Veľmi veľkú, – odpovedal vážne Bercsényi. – Mať tých ľudí na   svojej strane, možno by som všetko vyhral. Lebo oni predstavujú ľud,   a kam sa pridá ľud, tam je víťazstvo. – Potom sa trpko usmial a akoby   porockým hlasom dodal:
    </tei:p>
    <tei:p>
     – Pravda, oni ho zradia a na smrť vydajú, lebo sa ho tiež   boja.
    </tei:p>
    <tei:p>
     – O kom hovoríte vaša milosť? – spýtal sa nechápavo pobočník.
    </tei:p>
    <tei:p>
     – O cisárskych, Miško. Teraz, keď upúšťam od vpádu, stane sa im   zbytočný a zbavia sa ho tak, že ho vydajú vrchnostiam a tie s ním   spravia krátky proces. Obesia ho.
    </tei:p>
    <tei:p>
     Strmenský odpovedal tvrdým hlasom:
    </tei:p>
    <tei:p>
     A dobre sa mu stane. Je zločinom búriť sa proti vrchnostiam a   zdvihnúť ruku na zemepána.
    </tei:p>
    <tei:p>
     Bercsényi sa ironicky usmial:
    </tei:p>
    <tei:p>
     – V tom zmysle sme aj my zločinci, milý môj Miško. Tiež sme sa   vzbúrili proti vrchnostiam a tiež sme pozdvihli ruku na zemepána,   pravda, toho najvyššieho.
    </tei:p>
    <tei:p>
     – To je niečo iné, vaša milosť, – odvetil Strmenský. – Právo bolo   na našej strane.
    </tei:p>
    <tei:p>
     Bercsényi pokrútil hlavou.
    </tei:p>
    <tei:p>
     – Mýliš sa, syn môj, je to presne to isté, a aj na jeho strane je   právo.
    </tei:p>
    <tei:p>
     Strmenský vypleštil oči:
    </tei:p>
    <tei:p>
     – Ale, pán môj! – zajachtal užasnuto. – Vaša milosť schvaľuje   Jánošíkovo zbojníctvo?
    </tei:p>
    <tei:p>
     Neschvaľujem, ale právo mu uprieť nemôžem. Keď si tak pomyslím, že   ten človek nám bol kedysi vrúcne oddaný…
    </tei:p>
    <tei:p>
     – Bojoval na našej strane? – zvolal prekvapene mladý pobočník.
    </tei:p>
    <tei:p>
     Áno, a knieža si ho, žiaľ, nevedelo udržať pri sebe, ba za jeho   znamenité služby sa mu odplatilo nevďakom.
    </tei:p>
    <tei:p>
     Potom vyrozprával pozorne počúvajúcemu Strmenskému celý prípad a   dokončil slovami:
    </tei:p>
    <tei:p>
     – Tak sme navždy stratili človeka, ktorý nám mohol byť   užitočný…
    </tei:p>
    <tei:p>
     V oleszanskej kúrii zavládlo ticho.
    </tei:p>
    <tei:p>
     Počuj, Ďurko, už mám toho dosť.
    </tei:p>
    <tei:p>
     – Len trpezlivosť, priateľu, trpezlivosť.
    </tei:p>
    <tei:p>
     – To počúvam denne. Nuž ale povedz mi, Ďurko, je toto život pre   poctivého, statočného hôrneho chlapca?
    </tei:p>
    <tei:p>
     – Milý môj Hrajnoha, v tejto chvíli sme nie hôrni chlapci, ale   vojenskí spojenci jeho veličenstva viedenského panovníka.
    </tei:p>
    <tei:p>
     – Len počkaj, Ďurko, veď sa nám toto spojenectvo škaredo   vyplatí.
    </tei:p>
    <tei:p>
     – Prečo?
    </tei:p>
    <tei:p>
     – Neviem sám, ale mám také zlé tušenie. Mali sme azda ísť   vlastnými chodníkmi a nestarať sa o nikoho. Nech sa bijú cisárski s   Bercsényiho ľuďmi, my by sme boli tým tretím, ktorý sa má pri tom   najlepšie.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Možno máš pravdu, Hrajnoha, sám začínam pochybovať, či som dobre   spravil, keď som sa pridal k cisárskym, ale človek, ak chce niečo   dosiahnuť, musí riskovať.
    </tei:p>
    <tei:p>
     Tento rozhovor sa po večeri viedol v Panskom hostinci u   Folkmanov.
    </tei:p>
    <tei:p>
     Hodne ľudí sedelo toho večera v Panskom hostinci, všetky stoly   boli obsadené pánmi oficiermi a poprednými žilinskými mešťanmi.
    </tei:p>
    <tei:p>
     Jánošíkovci – Ďurko Jánošík, Hrajnoha, Ilčík, Gajdošík a Mucha –   sedeli za okrúhlym dubovým stolom v kúte, odkiaľ mali dobrý prehľad   po celej hosťovskej izbe.
    </tei:p>
    <tei:p>
     – Nemyslíš, že by si mal hovoriť trochu tichšie? – napomínal   Gajdošík H raj nohu.
    </tei:p>
    <tei:p>
     – Prečo? – urážal sa Hrajnoha.
    </tei:p>
    <tei:p>
     – Prečo? Čo hovoríš, nie je pre uši žilinských mešťanov a   cisárskych oficierov.
    </tei:p>
    <tei:p>
     – To je pravda, – prikyvovali ostatní, – veď už i tak na nás   gánia.
    </tei:p>
    <tei:p>
     A skutočne. Od každého stola lietali k nim zvedavé pohľady a   odznievali polohlasné poznámky. Cisárski oficieri merali svojich   spojencov zvedavými aj posmešnými pohľadmi.
    </tei:p>
    <tei:p>
     – Vidíte ich, pánov zbojníkov-oficierov? – šepkali mešťania   zamračene. – Ako sa tu rozťahujú…
    </tei:p>
    <tei:p>
     – Je to neslýchané, že musíme medzi sebou trpieť ľudí, ktorí už   dávno mali odvisnúť na šibenici.
    </tei:p>
    <tei:p>
     – Chodia si tu verejne a my im ešte musíme vzdávať úctu ako   cisárskym spojencom.
    </tei:p>
    <tei:p>
     – Hanba!
    </tei:p>
    <tei:p>
     I páni cisárski oficieri mali svoje poznámky, viac-menej   lichotivé. Rozdiel bol len ten, že títo necítili k zbojníkom nijakú   nenávisť, lebo ešte nikdy nemali s nimi nič do činenia, skôr im   imponovala chlapskosť zbojníckych vodcov, ktorí tu sedeli medzi nimi   a pokojne si popíjali vínko.
    </tei:p>
    <tei:p>
     Dvere hosťovskej izby sa zrazu rozleteli a na prahu sa zjavil   vysoký, štíhly muž, ktorý sa pátravo rozhliadol po prítomných.
    </tei:p>
    <tei:p>
     Dôstojníci rýchle poskákali z miest a úctivo sa zdravili.
    </tei:p>
    <tei:p>
     – Pozrimeže sa! – zvolal Jánošík prekvapene. – Náš cisársky   kuriér!
    </tei:p>
    <tei:p>
     Áno, on to bol, aj keď v inom obleku. Mal na sebe rovnošatu   cisárskeho plukovníka a čiastočne to bolo príčinou, že prítomní   dôstojníci tak úctivo zdravili. Musel byť však ešte väčším pánom,   inak by sa prehnaná úcta oficierov ťažko dala vysvetliť.
    </tei:p>
    <tei:p>
     Vtom už i plukovník spoznal Jánošíka a priateľsky sa naňho   usmial.
    </tei:p>
    <tei:p>
     – Hej! – zavolal cez celú miestnosť. – Práve vás hľadám!
    </tei:p>
    <tei:p>
     Pokynul oficierom rukou, aby si sadli, a ráznymi krokmi pristúpil   k stolu Ďurka Jánošíka.
    </tei:p>
    <tei:p>
     – To som rád, že som vás našiel! – povedal radostne a srdečne mu   potriasol ruku.
    </tei:p>
    <tei:p>
     – Nesadnete si na chvíľu medzi nás? –– pýtal sa zdvorilo Jánošík,   už aj robiac miesto po svojom boku.
    </tei:p>
    <tei:p>
     Nuž na chvíľočku, – riekol plukovník, – počas ktorej vám poviem,   čo povedať mám.
    </tei:p>
    <tei:p>
     Plukovníkovi priniesli pohárik, Gajdošík mu úslužne nalial.
    </tei:p>
    <tei:p>
     – Na vaše zdravie, pán plukovník, – povedal obradne, nadvihnúc   pohárik.
    </tei:p>
    <tei:p>
     Všetci nasledovali jeho príklad, ale napodiv, plukovník štrngnutie   neprijal a akosi v rozpakoch rýchlo vypil obsah svojho pohárika.
    </tei:p>
    <tei:p>
     Plukovníkovo počínanie neušlo bystrej pozornosti okolosediacich.   Vysvetľovali si to jeho hrdosťou a zamrzelo ich.
    </tei:p>
    <tei:p>
     – Prichádzam priamo od jeho excelencie pána generála Heistera, –   začal plukovník.
    </tei:p>
    <tei:p>
     – Z Trenčína? – spýtal sa Jánošík, ktorému bolo známe, že veliaci   generál sa zdržuje v Trenčíne, odkiaľ vysiela všetky svoje   rozkazy.
    </tei:p>
    <tei:p>
     – Nie, – usmial sa plukovník, – zo Žiliny.
    </tei:p>
    <tei:p>
     – Jeho excelencia je v Žiline? – začudoval sa Jánošík.
    </tei:p>
    <tei:p>
     Spolu s ním sa prekvapili všetci v hosťovskej izbe, lebo v tichu,   ktoré nastalo po príchode takého význačného hosťa, bolo počuť každé   slovo, ktoré padlo pri stole jánošíkovcov. Všetci prítomní teraz s   napätím očakávali, aká bude plukovníkova odpoveď.
    </tei:p>
    <tei:p>
     – Áno, – prikývol plukovník, – práve pred dvoma hodinami sme spolu   došli z Trenčína.
    </tei:p>
    <tei:p>
     To bola novinka pre všetkých v hosťovskej izbe.
    </tei:p>
    <tei:p>
     „Aha, niečo sa chystá,“ bol všeobecný úsudok.
    </tei:p>
    <tei:p>
     Takej mienky boli i naši priatelia a ich tváre sa vyjasnili.
    </tei:p>
    <tei:p>
     – To znamená, – zvolal nedočkavo Gajdošík, – že je už koniec nášmu   leňošeniu a že sa konečne pustíme do roboty?
    </tei:p>
    <tei:p>
     Plukovník pokrčil plecami.
    </tei:p>
    <tei:p>
     – Neviem, – odpovedal vyhýbavo. – Jeho excelencia mi nič také   nepovedala. – Potom sa obrátil k Jánošíkovi a so zdvorilým úklonom   povedal: – Mám pre vás odkaz a pre ostatných tiež, – obrátil sa aj k   ostatným s rovnako zdvorilým úklonom. – V prvom rade mám vám odovzdať   čo najsrdečnejšie pozdravy jeho excelencie pána veliaceho generála, –   začal plukovník.
    </tei:p>
    <tei:p>
     Jánošík sa zdvorilo uklonil.
    </tei:p>
    <tei:p>
     – Ad secundum, – pokračoval plukovník, opakujúc zdvorilý úklon, –   jeho excelenciu pána veliaceho generála by nesmierne tešilo, keby   ste, milí priatelia, prijali jeho pozvanie na obed, ktorý usporiada   zajtra na mestskom dome výlučne na vašu počesť.
    </tei:p>
    <tei:p>
     Cisárski dôstojníci a žilinskí civili, ktorí jasne a zreteľne   počuli generálov odkaz, žasli. Pozrime sa, aké majú šťastie tí   zbojníci! Patria vlastne pod šibenicu, a tu sa im dostáva   generálskeho pozvania na obed.
    </tei:p>
    <tei:p>
     – A to je asi všetko, – dodal plukovník, so skrytým ironickým   úsmevom pozorujúc úžas, ktorý vyvolal Heisterov odkaz, – ostatné vám   povie sama jeho excelencia pri obede. Ak, pravda, prijmete jeho   pozvanie…
    </tei:p>
    <tei:p>
     Jánošík, ktorého tvár neprezrádzala nič, čo si myslí o generálovom   odkaze, sa plukovníkovi zdvorilo uklonil.
    </tei:p>
    <tei:p>
     – Prirodzene, veľmi nás teší pozvanie jeho excelencie.
    </tei:p>
    <tei:p>
     – Teda prijímate? – pýtal sa plukovník, ktorý to chcel mať podľa   všetkého čierne na bielom.
    </tei:p>
    <tei:p>
     – Prijímame, – odpovedal vážne Jánošík.
    </tei:p>
    <tei:p>
     Čo mal robiť, veď iné mu ani nezostávalo, ak len nechcel generála   Heistera uraziť. Ale nevedel sa ubrániť akémusi hmlistému, nejasnému   tušeniu, že čosi tu nie je celkom v poriadku…
    </tei:p>
    <tei:p>
     – A koho ešte ráčila pozvať jeho excelencia? – dozvedal sa   Jánošík.
    </tei:p>
    <tei:p>
     – Všetkých vyšších veliteľov vašich útvarov, milý priateľu, –   odvetil plukovník.
    </tei:p>
    <tei:p>
     – Teda všetci moji verní sú k nemu pozvaní, – prebleslo Jánošíkovi   hlavou, – celá moja stará družina. – Ďakujem aj v ich mene za   pozvanie, pán plukovník, – riekol vážne. – Budeme tam presne, môžete   sa spoľahnúť.
    </tei:p>
    <tei:p>
     Plukovník sa už dlhšie nezdržoval. Ešte si vypil pohárik, potom   vstal a milo sa porúčal.
    </tei:p>
    <tei:p>
     – Do videnia, priatelia, zajtra pri obede, – povedal na rozlúčku.   – Lebo i ja tam budem.
    </tei:p>
    <tei:p>
     Iba Jánošíkovo bystré oko spozorovalo trhnutie plukovníkových úst,   keď sa od nich odvrátil a pevnými, pružnými krokmi za úctivého   povstania cisárskych oficierov vykročil dvermi.
    </tei:p>
    <tei:p>
     Zamyslene sa za ním díval a uvažoval, čo to bolo za tušenie…
    </tei:p>
    <tei:p>
     Na druhý deň ráno bolo v dome neďaleko farského chrámu, ktorý bol   pridelený Jánošíkovi a niekoľkým jeho podveliteľom počas ich   žilinského pobytu, neobyčajne živo. To sa Hrajnoha, Ilčík, Gajdošík a   Mucha vrteli po celom dome, vzrušení, že o niekoľko hodín budú   hosťami takého vznešeného pána.
    </tei:p>
    <tei:p>
     – Počujte, – hundral Hrajnoha, – mne sa to jednako len nepáči…
    </tei:p>
    <tei:p>
     Ostatní traja len-len že sa mu nevysmiali.
    </tei:p>
    <tei:p>
     – Čo by sa ti nemalo páčiť? Je to pre nás vyznamenanie. Začínajú   nás správne oceňovať a za seberovných pokladať.
    </tei:p>
    <tei:p>
     Hrajnoha mrzuto mávol rukou a odsekol, že radšej bol kedysi   obyčajným hôrnym chlapcom, ako teraz hosťom u labanského   generála.
    </tei:p>
    <tei:p>
     Bola už len krátka hodina predpoludním, keď naši pokope sedeli v   Jánošíkovej rozľahlej izbe a pozorne počúvali jeho napomenutia, ako   sa majú správať v generálovej prítomnosti. Okrem Jánošíka boli všetci   nevzdelaní ľudia, ktorí dosiaľ nemali príležitosť dostať sa do styku   s veľkým svetom.
    </tei:p>
    <tei:p>
     – Hlavné je, – končil Jánošík, – aby ste sa správali dôstojne,   zdvorilo, ale pritom i sebavedome. Jedným slovom, skoro tak, ako keď   ste medzi sebou, len práve hrešiť a nadávať nesmiete, to sa   nesvedčí.
    </tei:p>
    <tei:p>
     Ešte posledný pohľad na nich – Jánošíkovi záležalo na tom, aby   prišli ku generálovi čistí, pekne vyobliekaní – a procesia sa pohla z   domu hore k rínku, Jánošík na čele, za ním vyše tucta urastených   chlapov v zelených košeliach a úzkych bielych nohaviciach. Valašky sa   im len tak jagali v ruke (bez tých ani na krok) a aj vyleštené   strieborné a mosadzné pištole za pásom im dodávali toľko lesku, že   okoloidúci sa za nimi dívali s prekvapením.
    </tei:p>
    <tei:p>
     Zastali pred vyzdobenou budovou, pred ktorou stáli dvaja vojaci na   stráži. Bola to radnica, v tejto chvíli rezidencia jeho excelencie   pána veliaceho generála.
    </tei:p>
    <tei:p>
     Chvíľu sa mlčky dívali na budovu. Akosi sa im nechcelo dnu…
    </tei:p>
    <tei:p>
     Až nakoniec Jánošík zhlboka vydýchol:
    </tei:p>
    <tei:p>
     – Poďme, v mene božom…
    </tei:p>
    <tei:p>
     Stráž pozdvihla k úcte pred hôrnymi chlapcami zbraň.
    </tei:p>
    <tei:p>
     – To sa mi páči, – pochvaľoval si nahlas Ilčík. – Vzdávajú nám   česť ako naozajstným dôstojníkom.
    </tei:p>
    <tei:p>
     Ich kroky ťažko duneli pod bránou radnice.
    </tei:p>
    <tei:p>
     Jánošíkovcov uvítal na konci schodov generálov pobočník, vysoký,   tenký oficier.
    </tei:p>
    <tei:p>
     – Ktorý je Jánošík? – spýtal sa so zrejmým pohŕdaním stotník   Armand – tak sa generálov pobočník volal – nikdy nechápal, ako sa   cisársky generál mohol znížiť k spojenectvu s takouto zbojníckou   čvargou.
    </tei:p>
    <tei:p>
     – Ja som Jánošík, – odpovedal Ďurko Jánošík pokojne.
    </tei:p>
    <tei:p>
     Stotník Armand trochu ustrašene zdvihol zrak. Počul, aký mohutný   chlap je Jánošík, ale jednako si ho len takého veľkého   nepredstavoval.
    </tei:p>
    <tei:p>
     Odmerane, so zaťatými zubami sa uklonil a sucho povedal:
    </tei:p>
    <tei:p>
     – Vítam vás i vašich spoločníkov v mene jeho excelencie pána   generála Heistera. Želaním jeho excelencie je, aby ste sa uňho cítili   ako doma a aby ste si odtiaľto odniesli najpríjemnejšie   spomienky.
    </tei:p>
    <tei:p>
     To povedal ako stroj.
    </tei:p>
    <tei:p>
     Práve tak mechanicky sa uklonil a viedol spoločnosť celým radom   izbieb do krídla, kde býval generál.
    </tei:p>
    <tei:p>
     Pred vysokými, bielo natretými dverami, pri ktorých stál na stráži   mladučký dôstojník, zastal, a pokynul dôstojníkovi, aby otvoril   dvere.
    </tei:p>
    <tei:p>
     Keď jánošíkovci prekročili prah, stotník Armand slávnostne   zvolal:
    </tei:p>
    <tei:p>
     – Jeho excelencia pán veliaci generál Heister!
    </tei:p>
    <tei:p>
     Opretý päsťou o stôl stál pred nimi suchý, trošku nahnutý človek   so sivými prenikavými očami, ktoré sa na nich trošku pohŕdavo, ale i   zvedavo upierali. Vyzeral ako človek, pred ktorým sa treba mať na   pozore. To pocítili všetci, len čo sa naňho pozreli.
    </tei:p>
    <tei:p>
     „Prefíkaná, bezcitná líška,“ bol ich jednomyseľný úsudok a veru sa   nemýlili.
    </tei:p>
    <tei:p>
     Jánošíkovo bystré oko videlo však na dne generálovho pohľadu ešte   čosi.
    </tei:p>
    <tei:p>
     „Človek, ktorý by bez rozmýšľania poslal hoci i desaťtisíc   nevinných ľudí na smrť,“ pomyslel si s ľahkým zamrazením pri   srdci.
    </tei:p>
    <tei:p>
     – Vítam vás, hostia moji milí, – povedal generál Heister   nepríjemným škrípavým hlasom. – Teší ma, že ste prišli a poctili ma   svojou návštevou.
    </tei:p>
    <tei:p>
     – Radi sme prišli, – odvetil Jánošík prosto. – Pozvanie vašej   excelencie bolo pre nás veľkou cťou.
    </tei:p>
    <tei:p>
     Keď to dopovedal, uklonil sa, čo opakovali i jánošíkovci.
    </tei:p>
    <tei:p>
     „Pozrime sa, hovorí ako vzdelaný človek,“ prezrádzal generálov   pohľad. Nahlas však povedal:
    </tei:p>
    <tei:p>
     – Skôr ako pôjdeme do jedálne, ráčte si tu na chvíľku sadnúť, aby   sme si trochu pohovorili. Je pre mňa mimoriadne lichotivé, že sa   môžem porozprávať s takými povestnými mužmi, menovite s mužom, o   ktorom idú svetom naozajstné legendy.
    </tei:p>
    <tei:p>
     Jánošík sa ľahko uklonil a s úsmevom riekol: – Legendy vždy   preháňajú, vaša excelencia. Skutočnosť je omnoho všednejšia.
    </tei:p>
    <tei:p>
     – Ale aspoň v tom nepreháňajú, čo sa týka zovňajška hrdinu, –   odvetil generál, s obdivom hľadiac na hrdinskú postavu Ďurka   Jánošíka.
    </tei:p>
    <tei:p>
     „Čo vlastne chce ten lišiak?“ hútal so zvrašteným čelom Hrajnoha.   „Lebo že niečo chce, je isté, ináč by nás sem nevolal.“
    </tei:p>
    <tei:p>
     Hostia sa ostýchavo pousádzali do kresiel a potom už pokojne   čakali, čo bude ďalej.
    </tei:p>
    <tei:p>
     Generál zatlieskal a vo dverách sa zjavil stotník Armand.
    </tei:p>
    <tei:p>
     – Prosím ťa, Armand, – oslovil ho generál, – zariaď, aby si moji   milí hostia mohli vypiť pred jedením niečo tuhé. Myslím, že tu máme   dobrú slivovicu.
    </tei:p>
    <tei:p>
     Rozkaz, vaša excelencia, – uklonil sa strmo Armand a zmizol   vykonať generálov rozkaz.
    </tei:p>
    <tei:p>
     – Je to celkom nová móda, vypiť si niečo tuhé predjedlom, –   vysvetľoval Jánošíkovi, keď videl, ako sa všetci udivene naňho   pozreli. – Prišlo to k nám z Poľska. Rákócziho dôstojníci priniesli k   nám tento zlozvyk, keď vtrhli spoza poľských hraníc do Uhier, a teraz   sa z toho stala móda. Dokonca i jeho veličenstvo, náš panovník, si   navykol na kalištek pred jedením.
    </tei:p>
    <tei:p>
     Dvaja vojaci priniesli na podnosoch množstvo kalíškov, naplnených   zlatožltou tekutinou, a rad-radom ponúkali hostí.
    </tei:p>
    <tei:p>
     – Na zdravie nášho milostivého panovníka, – zvolal generál a   obrátil obsah kalíška do hrdla.
    </tei:p>
    <tei:p>
     – Na zdravie! – opakovali dvorne hostia a nasledovali príklad   svojho hostiteľa.
    </tei:p>
    <tei:p>
     Generál znovu zavelil:
    </tei:p>
    <tei:p>
     – Repete, milý Armand!
    </tei:p>
    <tei:p>
     A zase sa zjavili vojaci s naplnenými kalíškami. A generál pripil   znova:
    </tei:p>
    <tei:p>
     – Na zdravie i jej veličenstvu cisárovnej! – skríkol nadšene a už   mal obsah kalíška v hrdle.
    </tei:p>
    <tei:p>
     – Ten by sa mohol na jarmoku ukazovať, – zašepkal Hrajnoha do   Gajdošíkovho ucha.
    </tei:p>
    <tei:p>
     Ešte sa mládenci po vypití ani neusadili a už si našiel generál   dôvod k novému prípitku.
    </tei:p>
    <tei:p>
     – Teraz na zdravie mojich milých hostí! – zvolal natešene.
    </tei:p>
    <tei:p>
     Obsluhujúci vojaci sa mohli roztrhať, aby stačili generálovým   rozkazom.
    </tei:p>
    <tei:p>
     Ďurko Jánošík sa nepokojne zadíval na hostiteľa, zatiaľ čo   Hrajnoha to povedal rovno: – Zdá sa mi, že ten starý lišiak nás chce   opiť.
    </tei:p>
    <tei:p>
     – Ale veď by sa sám opil, – namietol Ilčík, – nepije o nič menej   ako my.
    </tei:p>
    <tei:p>
     – Ten a opiť sa? – zamrmlal Hrajnoha. – Do toho by ste mohli liať   ako do suda a nič by mu nebolo.
    </tei:p>
    <tei:p>
     Ale nič sa nestalo. Po niekoľkých ďalších prípitkoch na generálov   pokyn jeden z obsluhujúcich vojakov roztvoril obe krídla dvier,   vedúcich do susednej siene.
    </tei:p>
    <tei:p>
     – Ráčte len dnu, moji milí hostia, – rozplýval sa generál, – hneď   začneme s polievkou.
    </tei:p>
    <tei:p>
     Uprostred teremu stál veľký dubový stôl, prikrytý pre dva tucty   hostí, s krčahmi naplnenými iskrivým mokom.
    </tei:p>
    <tei:p>
     – Len si posadajte, moji milí hostia, – pozýval generál, – aby sme   mohli čím skôr začať, lebo už i ja mám hlad ako vlk.
    </tei:p>
    <tei:p>
     – My tiež, vaša excelencia, po tých vašich poľských štamperlíkoch,   – priznal sa otvorene Ilčík.
    </tei:p>
    <tei:p>
     – Haha, – zasmial sa generál, – to ma teší, to ma teší. Tak ste   teda spokojní s novou poľskou módou?
    </tei:p>
    <tei:p>
     Ani nečakal na odpoveď a už sypal rozkazy obsluhujúcim   vojakom:
    </tei:p>
    <tei:p>
     – Hýbte sa! Polievku sem!
    </tei:p>
    <tei:p>
     Len čo vypovedal rozkaz, už sa prihrnulo za poltucta mocných   Rakúšanov s misami horúcej polievky v rukách.
    </tei:p>
    <tei:p>
     Jánošíkovci prekvapene pozorovali vpád služobných duší.
    </tei:p>
    <tei:p>
     – Ak majú takýchto ešte zo dva tucty, potom verím, že tu niečo nie   je v kostolnom poriadku, – znepokojoval sa Ilčík, sediaci vedľa   Hrajnohu. Nemali sme si valašky odložiť v susednej izbe…
    </tei:p>
    <tei:p>
     A hostina medzitým pokračovala.
    </tei:p>
    <tei:p>
     Jeho excelencia zase zatlieskala a do sály sa vrútili iní chlapi s   ohromnými misami hydiny a divočiny. Iní zas usilovne začali nalievať   pánom zbojníkom silné víno.
    </tei:p>
    <tei:p>
     – Len si doprajte, hostia moji milí, – volal generál neustále.
    </tei:p>
    <tei:p>
     Nálada začala stúpať, podozrievavé oči sa rozjasnili, rozžiarili,   rozveselili, i hovor sa stal hlučnejším, najmä keď po každom chode, i   medzi jednotlivými jedlami vojenskí sluhovia rýchlo nalievali.
    </tei:p>
    <tei:p>
     Jedine Ďurko Jánošík ostal rovnako vážny a proti svojmu zvyku i   mlčanlivejší ako obyčajne. Jeho oči, ktoré často vyhľadávali zraky   kamarátov, akoby hovorili: – Len pozor, priatelia, ešte nie je   koniec!
    </tei:p>
    <tei:p>
     Asi uprostred obeda, keď sa už jazyky začali rozväzovať, nahol sa   Ilčík k Hrajnohovi a vyjadril to, o čom hôrni chlapci už v tejto   chvíli začali všetci uvažovať:
    </tei:p>
    <tei:p>
     – Počuj, Hrajnoha, sme my len somári, pováž, veď generál je náš   spojenec, a ktože počul, žeby spojenec prepadol svojho vlastného   spojenca. Máme predsa spoločné záujmy a dokiaľ ich máme, nemusíme sa   obávať zrady.
    </tei:p>
    <tei:p>
     Načo podnapitý Hrajnoha vstal a povedal nahlas generálovi   Heisterovi:
    </tei:p>
    <tei:p>
     – Pán generál, tuto môj priateľ Ilčík neverí, žeby medzi   spojencami mohlo dôjsť k zrade. Čo na to vaša milosť?
    </tei:p>
    <tei:p>
     Heistera Hrajnohove slová očividne prekvapili. Najprv trochu   zbledol, ale potom vystrúhal kamarátsky výraz a zhovievavo sa usmial   na Ilčíka:
    </tei:p>
    <tei:p>
     – Načo tu spomínať zradu? Cisárski nezrádzajú svojich   spojencov.
    </tei:p>
    <tei:p>
     – No veď preto, – mienil prostomyseľne Ilčík. – Zrada by sa vám   mohla nevyplatiť.
    </tei:p>
    <tei:p>
     Ale čo sa blížilo, nedalo sa už dlhšie odďaľovať.
    </tei:p>
    <tei:p>
     To sa už milí hostia dosýta najedli, napili, ešte na čiernu kávu   čakali, ktorá sa podľa tureckého spôsobu po jedení podávala.
    </tei:p>
    <tei:p>
     Lavínu pohol vlastne Gajdošík, hoci by sa tá i sama od seba bola   pohla, lebo tak rozhodol generál.
    </tei:p>
    <tei:p>
     Gajdošík sa so sladkou nevinnou tvárou jeho excelencie spýtal:
    </tei:p>
    <tei:p>
     – Počujte, vaša excelencia, a kedy sa už potiahne na   Bercsényiho?
    </tei:p>
    <tei:p>
     – Ste už veľmi netrpezlivý, syn môj, – odvetil prívetivo   generál.
    </tei:p>
    <tei:p>
     V tej chvíli prinášali obsluhujúci vojaci čiernu kávu v smiešne   maličkých šáločkách, ktoré boli také jemné, že sa niektorým hosťom,   ktorí ich brali neopatrne do ruky, na črepy rozbili.
    </tei:p>
    <tei:p>
     – To je pre pánov so ženskými rukami, a nie pre statočného hôrneho   chlapca, – mienil Hrajnoha, nijako nezmierňujúc svoj hlas.
    </tei:p>
    <tei:p>
     – Poriadne poháre sem, – zavelil generál, keď videl, čo sa stalo,   – vidím, že také filigránske šáločky nie sú pre mojich hrdinských   hosťov.
    </tei:p>
    <tei:p>
     Mal to byť posmech?
    </tei:p>
    <tei:p>
     – Dajte nám naše valašky do ruky a uvidíte, ako nimi vieme   narábať, – zvolal nahnevaný Hrajnoha.
    </tei:p>
    <tei:p>
     Generál Heister odmietavo mávol rukou.
    </tei:p>
    <tei:p>
     – Ale, milý pán Hrajnoha, čo sa rozčuľujete? Je to zbytočné, veď   už ani tie valašky nebudete potrebovať…
    </tei:p>
    <tei:p>
     To bola jasná reč. Generál nevystrelil svoj šíp len tak   náhodne.
    </tei:p>
    <tei:p>
     „Sme v pasci,“ usúdil Jánošík. Nebolo v ňom ani stopy po strachu.   Keď sa blížila kritická, rozhodujúca chvíľa, vždy bol   najpokojnejší.
    </tei:p>
    <tei:p>
     Pomaly vstal od stola, a keď sa už úplne narovnal, bol to vysoký   dub, ktorý sa týčil pred generálom.
    </tei:p>
    <tei:p>
     – Čo tým chcete povedať, vaša excelencia? – spýtal sa pokojne.
    </tei:p>
    <tei:p>
     Keby bol mal generál bystrejšie uši, bol by musel vybadať z tohto   pokojného hlasu tmavú hrozbu. On však nič nespozoroval a len tak   ledabolo odvetil:
    </tei:p>
    <tei:p>
     – Len si sadnite, milý priateľ. Čo som povedal, to som povedal.   Pravdu som povedal.
    </tei:p>
    <tei:p>
     Jánošík si nesadol a z výšky hľadel do generálových falošných   očí.
    </tei:p>
    <tei:p>
     – A aká je tá pravda?
    </tei:p>
    <tei:p>
     – Že už viac nebudete potrebovať valašky!
    </tei:p>
    <tei:p>
     – A prečo, vaša excelencia? – znela ďalšia tichá otázka.
    </tei:p>
    <tei:p>
     – Lebo už niet spoločného nepriateľa. Bercsényi uznal márnosť   svojho počínania, rozpustil svoje povstalecké pluky a ide za svojím   kniežaťom k francúzskemu dvoru prosiť o útulok.
    </tei:p>
    <tei:p>
     Akoby bol hrom udrel do spoločnosti.
    </tei:p>
    <tei:p>
     – Je to pravda? – kričali hôrni chlapci.
    </tei:p>
    <tei:p>
     Generál škodoradostne prikývol.
    </tei:p>
    <tei:p>
     – Pravda pravdúca, moji milí hostia. A to znamená, že keď niet   nijakého spoločného nepriateľa, prestáva i spojenectvo.
    </tei:p>
    <tei:p>
     Na to Ďurko Jánošík povedal, čo sa v tej chvíli dalo povedať.
    </tei:p>
    <tei:p>
     – Je nám naozaj ľúto, vaša excelencia, ale keď už naše spojenectvo   rozväzujete, tak sa podľa toho i držíme. Rozídeme sa, vaša   excelencia, po dobrom, a všetci pôjdeme po svojom.
    </tei:p>
    <tei:p>
     Tak povedal a opustil stôl.
    </tei:p>
    <tei:p>
     Vedel, že ďaleko nedôjde, lebo teraz namiesto služobníctva   vovalili sa do siene celé tucty labancov.
    </tei:p>
    <tei:p>
     – Zrada! – kričali rozhorčene hostia.
    </tei:p>
    <tei:p>
     – Nedáme sa, chlapci! – zaznel do trmy-vrmy Hrajnohov mohutný   hlas.
    </tei:p>
    <tei:p>
     – Ale nemáme poruke valašky! – skríkol Ilčík. – Prekabátili nás tí   falošní labanci!
    </tei:p>
    <tei:p>
     – Nijaký strach, priatelia, – upokojoval ich Ďurko Jánošík. – Len   sa teraz držme.
    </tei:p>
    <tei:p>
     Koľko labancov sa hnalo na hôrnych chlapcov! Ľahko im bolo, keď   boli po zuby ozbrojení. A valašky hôrnych chlapcov odpočívali vo   vedľajšej miestnosti…
    </tei:p>
    <tei:p>
     – Ty judáš! – reval Gajdošík na generála Heistera. – Draho   zaplatíš za svoju zradu.
    </tei:p>
    <tei:p>
     Generál sa na trmu-vrmu díval celkom pokojne, ako keby sa ho ani   netýkala.
    </tei:p>
    <tei:p>
     – Hlupáci, – zvolal, – akáže zrada? Robím len to, čo je pre nás   prospešné. Konám len svoju povinnosť. Odovzdám vás všetkých, kam   patríte: do rúk spravodlivosti!
    </tei:p>
    <tei:p>
     – Ale to je nehanebnosť! – kričali hôrni chlapci. – Vylákali ste   nás a teraz nás zrádzate!
    </tei:p>
    <tei:p>
     Na ďalšiu výmenu nadávok nebolo času, lebo to sa už útočníci   zrazili s hôrnymi chlapcami.
    </tei:p>
    <tei:p>
     – Vzdajte sa, – reval generál. – Všetko je márne, odtiaľto nám už   neujdete!
    </tei:p>
    <tei:p>
     V tej chvíli bolo už všetko v bitke.
    </tei:p>
    <tei:p>
     – Hľaďme sa dostať k valaškám! – vydal príkaz Jánošík, ktorý mal   práve na krku troch ťažkých chlapov a striasol ich zo seba ako   nepríjemný hmyz.
    </tei:p>
    <tei:p>
     – K valaškám! – vykríkli hôrni chlapci a zúfalo sa bránili pred   útokom labancov.
    </tei:p>
    <tei:p>
     Hej, k valaškám, ale ako, keď dvere vedúce do susednej izby boli   obsadené asi tuctom ďalších vojakov.
    </tei:p>
    <tei:p>
     Krv ešte netiekla, útočníci používali päste a palice, ktoré si   priniesli.
    </tei:p>
    <tei:p>
     – Vy lotri! – reval Hrajnoha. – Počkajte, až sa to naši v Budatíne   dozvedia!
    </tei:p>
    <tei:p>
     Generál sa posmešne usmial.
    </tei:p>
    <tei:p>
     Vedel, že v Budatíne niet už nikoho. Dobre sa postaral o to, aby   Jánošíkovi rebelanti odtiahli smerom, kde bude pre nich pripravená   taká pasca, že sa z nej viac nedostanú. Nebolo ťažké napodobniť   Jánošíkovo písmo a poslať dôverčivému Uhorčíkovi rozkaz, aby sa hneď,   v tejto chvíli, vybral smerom na Trenčín na pochod, kde sa má spojiť   s cisárskymi.
    </tei:p>
    <tei:p>
     Jánošíkovej armády už nebolo.
    </tei:p>
    <tei:p>
     A teraz musel Jánošík bojovať ešte i za svoju osobnú slobodu! Ak   si ju nezíska, bude vydaný pánom napospas, aby s ním urobili, čo   chcú.
    </tei:p>
    <tei:p>
     Šibenica!
    </tei:p>
    <tei:p>
     Zdalo sa, že je to vopred prehraný boj.
    </tei:p>
    <tei:p>
     A stala sa neuveriteľná vec, ktorá urobila čiaru cez generálove   rozpočty!
    </tei:p>
    <tei:p>
     Nepočítal práve s Jánošíkovou úžasnou, nadľudskou silou, ktorá ho   robila takrečeno nepremožiteľným.
    </tei:p>
    <tei:p>
     Labanci zavrešťali od hrôzy a hnali sa k dverám, ratovať si aspoň   holý život.
    </tei:p>
    <tei:p>
     Čo sa stalo?
    </tei:p>
    <tei:p>
     Ten ohromný dubový stôl, okolo ktorého ešte pred chvíľočkou v   dobrej nálade sedeli a generálovo víno veselo popíjali, už nestál na   svojom mieste.
    </tei:p>
    <tei:p>
     Držal ho v rukách Jánošík a oháňal sa ním proti rozzúreným a teraz   na smrť vyľakaným labancom.
    </tei:p>
    <tei:p>
     – Vyskočte von oblokom! – kričal Jánošík svojim druhom, ktorí   náhle s úžasom zbadali, že sú úplne voľní. – Rýchle! – vyzýval ich,   lebo cítil, že ani jeho nadľudské sily dlho toto vypätie nevydržia. –   A vonku za mestom sa zídeme! – zvolal ešte, aby sa potom celkom   venoval nepriateľovi.
    </tei:p>
    <tei:p>
     Ten však bol celkom zničený už len pohľadom na obra s jeho   strašnou zbraňou.
    </tei:p>
    <tei:p>
     A chlapci nelenili. V tej chvíli vyskákali oblokom na ulicu a   odtiaľ utekali rovno za mesto. Kým bude môcť generál zalarmovať   regiment, ktorý dorazil do Žiliny dnes v noci, budú už dávno za   horami, za dolami.
    </tei:p>
    <tei:p>
     To vedel i generál, a preto bezmocne zúril, keď sám bol svedkom,   ako mu korisť uniká.
    </tei:p>
    <tei:p>
     – Naňho! – reval na svojich ľudí s penou na ústach.
    </tei:p>
    <tei:p>
     Ale bolo smiešne požadovať nový útok od týchto zdesených ľudí. Kto   by sa odvážil napadnúť obra so stolom v ruke? Každý má rád svoj   vlastný život a nerád ho vystavuje istej smrti.
    </tei:p>
    <tei:p>
     So zaťatými perami sa Jánošík nepretržite oháňal stolom, a keď   videl, že jeho druhovia sú už vonku, hodil stôl medzi labancov, ktorí   sa v údese rozpŕchli, a sám potom priskočil k obloku, aby v   nasledujúcej chvíli zmizol pred očami svojich nepriateľov.
    </tei:p>
    <tei:p>
     – Za ním! – zreval generál a sám sa ponáhľal na ulicu.
    </tei:p>
    <tei:p>
     Kým však vybehol von, už boli hôrni chlapci i so svojím vodcom   dávno v bezpečí, a generálovi i jeho zbitým ľuďom nezostávalo nič   iné, len zúriť, že už mali vtáčika v hrsti, a jednako im uletel.
    </tei:p>
   </tei:div>
   <tei:div type="chapter">
    <tei:head>
     XV. KAPITOLA
    </tei:head>
    <tei:head>
     Blíži sa osud
    </tei:head>
    <tei:p>
     Nie je toho už veľa, čo sa ešte dá o slávnom zbojníckom kapitánovi   Ďurkovi Jánošíkovi povedať. Nepozorovane sa blížil tragický koniec,   lebo tak to chcel osud.
    </tei:p>
    <tei:p>
     Vedel veru Ďurko Jánošík niečo o blížiacom sa konci? Mal aspoň   nejaké tušenie?
    </tei:p>
    <tei:p>
     Už boli skoro na konci mesta, vlastne už len Jánošík bol v meste,   ostatní sa dostali šťastne von, keď rýchle, dlhými krokmi vykračujúci   Jánošík takmer narazil do človeka, ktorý práve vykročil z brány   mestského domu na konci mesta.
    </tei:p>
    <tei:p>
     Ďurko Jánošík poznal ten dom: bol to príbytok mestského   popravčieho majstra, čiže kata, ako ho ľud nazýval. Súčasne však   poznal i človeka, ktorý z toho domu vystúpil a do ktorého skoro   vrazil.
    </tei:p>
    <tei:p>
     Aj tento človek ho hneď poznal. To bola asi príčina, že strašne   zbledol a zastal ako k zemi prikovaný. Potom však chcel nájsť   záchranu v rýchlom úteku.
    </tei:p>
    <tei:p>
     – Ach, – zavrčal Ďurko Jánošík s pochmúrnym úsmevom, – aspoň teba   mám.
    </tei:p>
    <tei:p>
     Bleskurýchle vystrel za chlapom ruku a chytil ho za golier.
    </tei:p>
    <tei:p>
     Márne sa ten šklbal, márne sa vzpieral a prskal. Z tejto strašnej   päste nebolo vyslobodenia.
    </tei:p>
    <tei:p>
     – Milosť! – zjajkol zúfalo a chcel sa hodiť na kolená, no nemohol,   lebo Jánošík ho zadržal.
    </tei:p>
    <tei:p>
     – Tebe milosť? – zasmial sa drsne Jánošík. – To by som skôr zmiji,   ktorá ma uštipla, dal milosť.
    </tei:p>
    <tei:p>
     – Nezabite ma! – nariekal zúfalo chlap, obzerajúc sa, či sa   neblíži niekto, kto by mu pomohol zo smrteľného nebezpečenstva. Tu,   na konci mesta, nebolo však nikoho, všetko sa poschovávalo, keď   videli utekať zbojníkov s valaškami v rukách.
    </tei:p>
    <tei:p>
     Dostaneš len to, čo ti patrí, – zahundral kruto Jánošík a vykročil   ďalej, vlečúc za sebou chlapa, ktorý videl, že všetko jeho modlikanie   je márne, začal zúfalo volať o pomoc. Ani to mu nepomohlo, jeho krik   nevylákal nikoho za hradby mesta.
    </tei:p>
    <tei:p>
     Pri brehu rieky očakávali Jánošíka druhovia s pripravenou   kompou.
    </tei:p>
    <tei:p>
     – Čo hľadal pán cisársky kuriér v katovom dome? – spýtal sa ho s   temným úsmevom. Lebo plukovník sa mu takou zázračnou náhodou dostal   do rúk.
    </tei:p>
    <tei:p>
     – Splietol som si ho s iným domom, – vykrúcal sa zúfalo   plukovník.
    </tei:p>
    <tei:p>
     – Preto vám asi povedal kat, keď vás vyprevádzal k dverám, dosť   jasne, že som to i ja počul: „Nech je jeho excelencia uistená,   vykonám všetko k jej spokojnosti, chlapi odvisnú jedna radosť.“
    </tei:p>
    <tei:p>
     – Vy ste počuli? – vykríkol zdesene plukovník.
    </tei:p>
    <tei:p>
     – Pravdaže, môj milý, – posmešne sa usmial. – Doslova.
    </tei:p>
    <tei:p>
     Teraz už plukovník videl, že mu nijaké vykrúcačky nepomôžu.
    </tei:p>
    <tei:p>
     Už neboli ďaleko od brehu rieky, videli hôrnych chlapcov, ako na   nich z diaľky kývajú.
    </tei:p>
    <tei:p>
     Zrazu sa ozval sám zajatec, ale celkom iným hlasom ako dosiaľ.   Zdalo sa, že premohol všetok strach a znovu našiel svoju   dôstojnosť.
    </tei:p>
    <tei:p>
     – Počujte, – povedal chladne, – nemohli by ste ma už postaviť na   nohy? Nesiete ma, akoby som bol nejaká bábka. Je to síce skvelá   ukážka vašej nadľudskej sily, ale zabúdate, ako je pri tom mne.
    </tei:p>
    <tei:p>
     – Nezabúdam, – riekol odmerane Jánošík. – Zaslúžili ste si to   najpotupnejšie zaobchádzanie a potupnou smrťou aj skončíte.
    </tei:p>
    <tei:p>
     Po týchto krutých slovách plukovníkovi znovu prebehol po chrbte   mráz, ale nedal to na sebe znať.
    </tei:p>
    <tei:p>
     – Som vo vašej moci, – povedal tupo. – Môžete si so mnou robiť, čo   chcete.
    </tei:p>
    <tei:p>
     – To aj spravíme, – potvrdil rázne Jánošík. – Úlisne, peknými   slovami ste sa votreli do mojej dôvery, môjho pohostinstva ste   požívali, spolu sme jedli, pili a bola to len mrzká zradcovská hra,   lebo ste dobre vedeli, aký má byť jej koniec.
    </tei:p>
    <tei:p>
     – A keby aj, – odpovedal chladne plukovník, – konal som len svoju   povinnosť.
    </tei:p>
    <tei:p>
     – Povinnosť? – posmieval sa Jánošík. – Mrzké zradcovstvo nazývate   povinnosťou?
    </tei:p>
    <tei:p>
     – Pravdaže, – prikývol plukovník. – Každý výkon vojaka na vyšší   rozkaz je plnením povinnosti. Vojak nesmie uvažovať, či je ten, lebo   onen rozkaz morálny, či sa neprotiví osobnej cti, vojak musí byť nad   to všetko povznesený a musí vykonať všetko, čo mu bolo naložené.
    </tei:p>
    <tei:p>
     – Dobre, – zašomral chmúrne, – tak my teda tiež vykonáme svoju   povinnosť, keď vás tak dlho podržíme pod vodou Váhu, dokiaľ sa   nezadusíte.
    </tei:p>
    <tei:p>
     Potom postavil plukovníka na zem.
    </tei:p>
    <tei:p>
     – Počujte, – povedal, –– je pravda, že včera večer som vedel, čo   sa chystá, lebo som bol jeho excelenciou poverený pozvať vás na ten   osudný obed, i ostatné veci som bol poverený zariadiť ja…
    </tei:p>
    <tei:p>
     – Tie katovské, čo? – prerušil ho Jánošík chmúrne.
    </tei:p>
    <tei:p>
     – Áno, i tie katovské, – prikývol plukovník vážne. – I to patrilo   do okruhu mojich povinností. Ale čo vám chcem ešte povedať je to, že   keď som bol vtedy vo vašom tábore, nemohol som predpokladať, že   Bercsényi prepadne malomyseľnosti a dobrovoľne sa vzdá ďalšieho   odboja. Pomýšľali sme vtedy na spojenectvo do všetkých dôsledkov.   Rozumiete?
    </tei:p>
    <tei:p>
     – Rozumiem, – prikývol Jánošík po krátkom uvažovaní. – Ale dnes   ste nekonali ako náš spojenec.
    </tei:p>
    <tei:p>
     Plukovník pokrčil plecami.
    </tei:p>
    <tei:p>
     – Viete, drahý pane, – vysvetľoval ľútostivo, – v tej chvíli, ako   prestal pre nás jestvovať Bercsényi, zmenila sa situácia. Bercsényi   už pre nás nebol nepriateľom; nepriateľom štátu a zákona ste sa stali   vy i s vašou zbojníckou armádou. Preto bolo rozhodnuté, že musíte byť   zničení. A mňa zvolili na to, aby som vás doviedol do nachystanej   pasce a zaobstaral aj kata. Tak to bolo.
    </tei:p>
    <tei:p>
     Jánošík sa zamyslene díval na svojho zajatca.
    </tei:p>
    <tei:p>
     – Rozumiem, – prikývol po chvíľke mlčania. – Je od vás slušné, že   sa k všetkému otvorene priznávate.
    </tei:p>
    <tei:p>
     Nemohol už cítiť hnev a nenávisť k tomuto človeku. A ani zabiť by   ho už nevedel. A tak po krátkom premýšľaní mu povedal:
    </tei:p>
    <tei:p>
     – Nechcem si zašpiniť ruky vašou krvou. Hľaďte zmiznúť čím skôr,   než si to ešte rozmyslím.
    </tei:p>
    <tei:p>
     V plukovníkovi sa zatajil dych.
    </tei:p>
    <tei:p>
     – Vy mi dávate milosť? – jachtal v úžase.
    </tei:p>
    <tei:p>
     – Hovorím: zmiznite, – povedal drsne Ďurko Jánošík.
    </tei:p>
    <tei:p>
     – Nikdy vám to nezabudnem, – zašomral s pohnutím plukovník, a než   mu mohol Jánošík zabrániť, zohol sa a bozkal mu ruku.
    </tei:p>
    <tei:p>
     Práve keď sa chcel plukovník od Jánošíka odobrať, strhol sa za ich   chrbtom divý pokrik.
    </tei:p>
    <tei:p>
     – Vaši prenasledovatelia! – vykríkol zrazu v hrôze plukovník.
    </tei:p>
    <tei:p>
     – Vidím, – povedal pokojne Jánošík, – ale ešte ma nemajú.
    </tei:p>
    <tei:p>
     V plukovníkovej hlave skrsla náhle rozumná myšlienka.
    </tei:p>
    <tei:p>
     – Počkajte, – povedal. – Som predsa cisársky plukovník a aj v   takomto prípade ma musia poslúchnuť. Zastavím ich.
    </tei:p>
    <tei:p>
     Zdvihol ruku, ale už bolo neskoro. Vojaci, vidiac dvoch, z ktorých   jedného podľa mohutnej postavy určite poznali, v tom momente   vystrelili. Plukovník sa zatackal a na hrudi sa rozpila krvavá   škvrna.
    </tei:p>
    <tei:p>
     – Odplata, – zachrčal s veľkou námahou a márne sa usiloval   zastaviť striekajúcu krv. Potom sa s hasnúcim zrakom obrátil na   Jánošíka:
    </tei:p>
    <tei:p>
     – Utekajte, – šepkal z posledných síl, – hľaďte, aby ste sa aspoň   vy zachránili.
    </tei:p>
    <tei:p>
     Dopovedal a mŕtvy klesol na zem.
    </tei:p>
    <tei:p>
     Teraz bol už najvyšší čas dobehnúť na breh a dostať sa na druhú   stranu. Skôr ako mohli prenasledovatelia znovu nabiť pušky, už bol   medzi svojimi.
    </tei:p>
    <tei:p>
     – Na kompu! – velil a všetci poskákali na pripravenú kompu.   Odsotili ju a dlhými tyčami rýchlo hnali na opačný breh rieky.
    </tei:p>
    <tei:p>
     V tej chvíli dorazili k brehu labanci.
    </tei:p>
    <tei:p>
     – Počkajte len! – hrozil im Hrajnoha valaškou. – Však si to   vynahradíme a tak vás poženieme, že sa po Viedeň ani nezastavíte!
    </tei:p>
    <tei:p>
     Labanci si však nič nerobili z Hrajnohových hrozieb a s chvatom   hľadali nejaký čln, ktorý by ich dopravil na druhú stranu. Keď nič   nenašli, vylievali si zlosť hromadnou streľbou. Ale ani tá im   nepomohla, hôrni chlapci si políhali na kompu, aby poskytovali čím   menší cieľ, a potom bez pohromy vyskočili na budatínsky breh.
    </tei:p>
    <tei:p>
     – Teraz rýchlo do dediny! – velil Jánošík. Mal však podozrenie, že   tam nikoho nenájdu, spomenul si totiž, ako sa generál Heister   posmešne zasmial, keď Hrajnoha urobil narážku na Budatín.
    </tei:p>
    <tei:p>
     Chlapov nebolo treba nabádať. Vedeli, že im ide o život, utekali,   ako len vládali. O chvíľu už boli v Budatíne.
    </tei:p>
    <tei:p>
     Dedinu našli prázdnu, a čo bolo ešte horšie, nikoho nestretli v   blízkosti zámku, hoci ešte pred nemnohými hodinami tu táborila celá   jánošíkovská armáda. Iba veľa všelijakých odpadkov označovalo miesto,   kde sa zdržovalo niekoľko dní toľko ľudstva.
    </tei:p>
    <tei:p>
     Po márnom hľadaní sa skleslo a v zúfalstve zastavili pred veľkou   zámockou baštou.
    </tei:p>
    <tei:p>
     – Ďurko, – ozval sa po dlhom mlčaní Gajdošík, – odišli. Ale ako   mohol Uhorčík… – nedopovedal.
    </tei:p>
    <tei:p>
     Jánošík smutne prikývol hlavou.
    </tei:p>
    <tei:p>
     – Veru odišli. – A potom vysvetľoval. – Keď nás chceli pozajímať,   už som tušil, že našich v budatínskom tábore pod nejakou zámienkou   poslali preč, aby im neprekážali, keď nás budú vešať alebo stínať.   Necítili sa dosť silní proti nášmu ľudovému vojsku, a tak si teda   vymysleli lišiactvo.
    </tei:p>
    <tei:p>
     Že nemal celkom pravdu ani on, to sa hneď ukázalo.
    </tei:p>
    <tei:p>
     Kdesi pred nimi na ceste, ktorá viedla z dediny k zámku, ktosi   kráčal. Ešte ho nemohli vidieť, zakrývali ho husté ozdobné kríky,   rozsadené po celom priestranstve zámockého parku, ktorý slúžil   predtým Jánošíkovým vojakom na táborisko. Kroky neznámeho boli však   neisté; chodec bol zrejme vyčerpaný, alebo to bol azda opilec,   motajúci sa po ceste.
    </tei:p>
    <tei:p>
     Jánošíkovci sa napäto dívali tým smerom, čakali, kedy sa ten   človek vynorí spoza kríkov a veľkých košatých stromov. Kto by to   mohol byť? Už sa začínalo šeriť, na väčšiu diaľku sa už nedali dobre   dovidieť predmety.
    </tei:p>
    <tei:p>
     Konečne ho videli, vysokého, nahnutého chlapa, ako sa tacká   dopredu, šmátrajúc pred sebou palicou alebo valaškou.
    </tei:p>
    <tei:p>
     Mladé Gajdošíkove oči hneď spoznali príchodiaceho.
    </tei:p>
    <tei:p>
     – Uhorčík! – zvolal a hnal sa mu s roztvoreným náručím v ústrety.   – Uhorčík môj!
    </tei:p>
    <tei:p>
     Keď ostatní na čele s Jánošíkom pribehli k domnelo stratenému   Uhorčíkovi, videli stáť pred sebou takmer trosku človeka, ktorého   dosiaľ poznali ako jedného z najlepších a najzdatnejších členov   svojej družiny. Tvár umučená, doráňaná, oči akoby vyhasli, všetko na   ňom svedčilo o ťažkých chvíľach, ktoré musel v posledných hodinách   prekonať, ale aj o ťažkom, zúfalom duševnom rozpoložení. Bol taký   vyčerpaný, že sa musel oprieť o Gajdošíka, aby nesklesol na zem.
    </tei:p>
    <tei:p>
     – Uhorčík! – zvolal i Ďurko Jánošík a objal ho okolo pliec,   otrasený jeho výzorom. – Čo sa stalo, priateľ môj drahý! A kde máš   ľudí, kam odišli, kde je naša zbojnícka armáda? Čo je s ňou?
    </tei:p>
    <tei:p>
     Netrpezlivo, nedočkavo sa sypali otázky z Jánošíkových úst, veď   išlo o toľko!
    </tei:p>
    <tei:p>
     Uhorčíkovi najprv bezvládne klesla hlava, a potom sa zviezol na   zem.
    </tei:p>
    <tei:p>
     – Nevládzem viac, – zašepkal, – nevládzem. Počkajte chvíľku…
    </tei:p>
    <tei:p>
     Všetci si posadali k nemu, stále ešte ustrnutí a plní zúfalstva,   lebo pochopili, že sa na nich privalila pohroma, ktorá urobila koniec   všetkým ich veľkorysým predsavzatiam a sotila ich nazad do skromných   počiatkov, ak vôbec budú môcť ešte niečo podnikať…
    </tei:p>
    <tei:p>
     Najpohotovejší z nich bol Ilčík, ktorý vytiahol z koženej kapsy   čutoru a priložil ju k Uhorčíkovým ústam.
    </tei:p>
    <tei:p>
     – Napi sa, kamarát, – núkal starostlivo. – To ťa prebudí a postaví   na nohy.
    </tei:p>
    <tei:p>
     A ozaj, len čo si dal Uhorčík niekoľko glgov z vojenskej čutory,   ostrá slivovica ho okamžite vzpružila a prinavrátila mu krv do   zosinetej tváre. Aj oči mu ožili, ibaže smútkom a žiaľom a nesmiernym   zúfalstvom. Ale konečne mohol prehovoriť.
    </tei:p>
    <tei:p>
     – Niet už nijakej armády, – vydýchol bolestivo, – všetko je preč,   všetko pošlo vo štyri strany sveta… Koniec… Nebolo vo mne dosť sily   zastaviť to… len ty si mohol, teba by poslúchli, ale teba nebolo…   Stratili odvahu, rozutekali sa.
    </tei:p>
    <tei:p>
     Jánošík, ktorý s hlbokým súcitom počúval Uhorčíkovu trhanú reč, už   začal chápať, hoci ešte nie celkom. Ostatní tiež s veľkým napätím   viseli na Uhorčíkových ústach. Medzitým sa už zotmelo, nemuseli sa   báť, že ich tu niekto objaví.
    </tei:p>
    <tei:p>
     – Najprv to bol ten tvoj list, čo si mi poslal po mestskom   hajdúchovi… Krátko predpoludním mi ho sem priniesli.
    </tei:p>
    <tei:p>
     Jánošík nechcel veriť vlastným ušiam.
    </tei:p>
    <tei:p>
     – Ja že som ti poslal list? – zvolal užasnuto. – Nijaký som   nenapísal, a teda ani neposlal!
    </tei:p>
    <tei:p>
     Uhorčík beznádejne mávol rukou.
    </tei:p>
    <tei:p>
     – Až neskoro som prišiel na to, že to bol iba klam, podvod.   Napodobnili tvoje písmo a napísali, že mi prikazuješ, aby som ihneď   odpochodoval s naším vojskom do Trenčína, tam že sa stretneme. No   veril som, písmo bolo ako tvoje, nebolo príčiny neveriť, ibaže sa mi   to zdalo čudné; tvoje miesto bolo vždy pri našich ľuďoch, nikdy si   ich neponechával bez dozoru, a to ešte celé dva pluky… Ale poslúchol   som, nechal zatrúbiť signál na zoradenie… Nože, Ilčík, ešte glg, –   odmlčal sa, ukonaný dlhou rečou. Z čela mu cícerkom tiekol pot. To zo   slabosti, usudzovali druhovia, potrvá dlho, než sa z toho vystrábi.   Ale čo ďalej, čo ďalej?
    </tei:p>
    <tei:p>
     – Áno, – dal sa Uhorčík s dlhým povzdychom do pokračovania. – A   keď už všetci ľudia stáli pripravení na odchod, mal si vidieť, Ďurko,   ich rovné rady, cisárove vojská by to lepšie nedokázali, áno, vtedy   sa prihnali do tábora dvaja moji dobrí známi ešte z dávnejších čias,   v meste na Hornom vale bývajú, so mnou bojovali pod Rákócziho   zástavami u slepého Bottyána, a len čo ma pred nastúpenými dvoma   plukmi zočili, už začali revať, že ich bolo možno počuť azda i v   meste: „Zleje, Uhorčík!“ kričali, „Jánošíka a jeho druhov u generála   zajali a odviedli na popravisko!“
    </tei:p>
    <tei:p>
     Nie je to moja vina, čo sa potom stalo, ani že som tým dvom   chlapom vopred nezapchal ústa, veď kto mohol vedieť, s čím prídu a čo   so svojím chýrom vyvedú! A či bola pravda, čo s toľkým krikom   oznámili, veď ľudia si všeličo povymýšľajú a z komára urobia slona,   to som teda nemohol zistiť, lebo v tom momente sa tu rozpútalo peklo,   ani si nemôžete predstaviť, čo sa dialo. Hneď bolo po vojenskom   poriadku, vyrovnané rady oboch plukov sa rozpadli, ľudia sa zhŕkli do   veľkých chumáčov, nastal krik, chlapi z plných hrdiel volali:
    </tei:p>
    <tei:p>
     „Bez Jánošíka nebudeme bojovať!“
    </tei:p>
    <tei:p>
     „Niet už nikoho, kto by nás viedol.“
    </tei:p>
    <tei:p>
     „Preč odtiaľto, utekajme domov!“
    </tei:p>
    <tei:p>
     Myslíte, že na mňa niečo dali? Keď som im chcel vysvetliť, že o   Jánošíkovi to možno ani nie je pravda a postavil som sa im do cesty,   zmietli ma a dali sa na útek všetkými smermi, každý chcel domov, do   svojho kraja, len preč, čím rýchlejšie preč. Márne som ich so   zopnutými rukami prosil, aby preboha nešaleli, nič mi to nebolo   platné, ešte ma i takto doriadili, – žaloval sa úbohý Uhorčík a   ukazoval na svoje rany, utŕžené v chumelici.
    </tei:p>
    <tei:p>
     – Nuž hľa, taká bola medzi nimi súdržnosť bez teba, Ďurko, jeden   čihí, druhý hota, len ty si ich držal pokope, bez teba sa rozpadli na   drobné stáda. A neminula ani polhodinka, už tu nebolo nikoho. Niet   viac Jánošíkových plukov, ostali sme len my sami. A teraz aby sme   znovu začínali…
    </tei:p>
    <tei:p>
     Na bývalé budatínske táborisko padla noc.
    </tei:p>
    <tei:p>
     Po dlhom čase zase na Orave. Už sa pominuli mesiace, čo sa Jánošík   so svojimi chlapcami tadiaľto preháňal. Posledne azda, keď tak   znamenite oklamal pánov a zneškodnil drábske vojsko jeho milosti pána   Čillaga z Istebného.
    </tei:p>
    <tei:p>
     Veselo gajdoval neúnavný Gajdošík v krčme konča Valaskej Dubovej   medzi Kubínom a Ružomberkom.
    </tei:p>
    <tei:p>
     Tu sa hôrni chlapci nemuseli báť, že by náhodou vkročili do krčmy   strážcovia panského sveta. Valaská Dubová ležala ukrytá medzi horami,   učupená pod Chočom, ani ju nevidíš, len keď si naraz v nej. Kde by sa   tu nabrali drábi, keď tu niet panského sídla. Tu žije len chudobný   sedliacky ľud a ten by svojho dobrodincu ani za celý svet   neprezradil. Ba tešil sa, že je tu i so svojimi hôrnymi chlapcami a   oddychuje po svojich nebezpečných dobrodružstvách.
    </tei:p>
    <tei:p>
     Skoro pol dediny stálo pred krčmou a cez okná sa dívalo dnu, čo   robia hôrni chlapci.
    </tei:p>
    <tei:p>
     Dívali sa i stará Bachorka i videla nielen Jánošíka a jeho   švárnych druhov, ale aj niečo iné. V duchu.
    </tei:p>
    <tei:p>
     Videla aj iné číslice, lebo veď Jánošík tam nebol sám, bol s ním i   chýrny Hrajnoha a ešte desať ďalších hôrnych chlapcov…
    </tei:p>
    <tei:p>
     – Dvetisícpäťsto dukátov! – pohybovala bezzubými ústami stará   Bachorka.
    </tei:p>
    <tei:p>
     – Dvetisícpäťsto dukátov!
    </tei:p>
    <tei:p>
     Vedeli to aj tí druhí, čo stáli vedľa nej, lenže tí na peniaze   vôbec nepomysleli.
    </tei:p>
    <tei:p>
     Čo? Zradiť Jánošíka a jeho hôrnych chlapcov? Pánom na smrť vydať?   Mohli by vypísať naňho nie tisíc, ale hoci milión dukátov, a ani   jeden Dubovan by sa nebol pohol do Likavy po drábov.
    </tei:p>
    <tei:p>
     Stará Bachorka však svoje myšlienky nahlas nevyslovila, a tak   Dubovčania nemali ani potuchy, čo sa rodí v tej strapatej škaredej   hlave.
    </tei:p>
    <tei:p>
     Dlho tam Bachorka nestála. Ešte raz zašepkala bezzubými ústami   čarovnú formulku: – Dvetisícpäťsto dukátov, – a potom sa vymotala z   klbka ľudí a šuchtavými krokmi odišla do dediny, kde mala svoj domec   a v domci malé krivonosé a škuľavé dievča Žofu, sirotu po vlastnej   sestre. Tá bola navlas taká ako stará Bachorka, ibaže nebola stará a   mala všetky zuby. Ale ináč ako keby nie materi, ale tetke bola z oka   vypadla, za dukát by bola azda svoju dušu do pekla zapísala a za groš   by si dala koleno prevŕtať.
    </tei:p>
    <tei:p>
     Niet divu, že sa Bachorke a jej škuľavej neteri celá dedina   vyhýbala.
    </tei:p>
    <tei:p>
     – Strigy sú to, a nie ľudia! – znel jednohlasný úsudok celej   dediny.
    </tei:p>
    <tei:p>
     Domov šla stará Bachorka, k svojej Žofe, a len čo jej niečo do   ucha zašepkala, už sa rozjasnila bledá tvár dievčaťa.
    </tei:p>
    <tei:p>
     I jej zasvitol pred očami zlatý lampáš so štyrmi čarovnými   číslicami.
    </tei:p>
    <tei:p>
     – Dvetisícpäťsto dukátov… Ej veru, to už stojí za to.
    </tei:p>
    <tei:p>
     Ešte si čosi šuškali a o chvíľu bolo vidieť Žofu, ako sa vykráda z   dediny, sem-tam hádže krivo hľadiacimi očami, či ju azda niekto   nepozoruje, a keď zistila, že je povetrie čisté, zmizla smerom k   Likave.
    </tei:p>
    <tei:p>
     A v chalupe si stará Bachorka so smiechom šúchala ruky, ba si na   svojich čaptavých nohách aj zatancovala. Len aby jánošíkovci v dedine   vytrvali a neodišli bohvie kam pred príchodom pandúrov a likavských   drábov. Sen o toľkej hromade kremnického zlata by sa jej nenávratne   rozplynul.
    </tei:p>
    <tei:p>
     Pomyslenie na túto možnosť spôsobilo, že v tom momente vyskočila z   postele a ako zjašená civela pred seba. No keď uvážila, že zbojníci   si po toľkých útrapách radi pohovejú a v krčme vydržia aspoň do   večera, upokojila sa.
    </tei:p>
    <tei:p>
     Ešte raz si vyšla pred krčmu, aby sa na vlastné oči presvedčila,   či je všetko v poriadku, a potom odkrívala domov.
    </tei:p>
    <tei:p>
     I ostatní Dubovčania sa pomaly rozchádzali do svojich chalúp. Nie   že by azda mali prácu, lebo vo sviatok sa v Dubovej nepracuje, ale   nechceli pánov zbojníkov obťažovať svojou zvedavosťou.
    </tei:p>
    <tei:p>
     – Chudáci, nech si len odpočinú, nech sa zabavia, nech si   zaspievajú a vypijú, čo im hrdlo ráči, veď bohvie, čo im prinesie   zajtrajšok.
    </tei:p>
    <tei:p>
     – A videl si ten ohromný Jánošíkov opasok? – pýtal sa jeden   Dubovčan druhého.
    </tei:p>
    <tei:p>
     – Pravdaže videl, – odpovedal tento pyšne. – Takého opaska niet   vari na celom svete.
    </tei:p>
    <tei:p>
     – No a vieš, čo sa o tom opasku hovorí?
    </tei:p>
    <tei:p>
     – Počul som voľačo…
    </tei:p>
    <tei:p>
     – I to, že ten opasok ho robí nepremožiteľným?
    </tei:p>
    <tei:p>
     – Hej, aj to som počul. Len či je to pravda…
    </tei:p>
    <tei:p>
     – Iste je to pravda, ty hlúpy. Pokiaľ ho má na sebe, ešte nikdy ho   nepremohli.
    </tei:p>
    <tei:p>
     – Ale to sú možno len reči…
    </tei:p>
    <tei:p>
     A zatiaľ dnu v krčme hľadeli sa utrmácaní, uštvaní hôrni chlapci   zabaviť, ako vedeli. Týždeň nepretržitého úteku a unikania pred   zalarmovanými cisárskymi, ako i cez sieť špehov, špiónov a zradcov,   týždeň ustavičného zápasu o voľnosť i život, týždeň najtvrdšej biedy,   to by unavilo každého, na smrť vyčerpalo. Až tu sa cítili znovu v   bezpečí. Tie hlboké oravské a liptovské pralesy boli im   najbezpečnejším útulkom pred panskou mocou, ktorá iste všetko možné   podnikne, aby sa im dostala na kožu. Lebo dokiaľ bude Jánošík, bude   vždy i nebezpečenstvo, že jedného dňa sa prebudí zemiansky svet s   horiacimi strechami nad hlavou. Ak sa už Jánošíkovi podarilo raz   utvoriť dva pluky, nie je vylúčené, že najbližšie sa mu podarí   postaviť hoci i päť regimentov!
    </tei:p>
    <tei:p>
     Slnko sa už začalo skláňať k vrcholcom zalesnených štítov. Jánošík   sedel za vrchstolom a s jasným úsmevom načúval, ako si jeho druhovia   všakovaké žartovné príbehy rozprávajú, alebo jeden druhého   prekárajú.
    </tei:p>
    <tei:p>
     Ešte jasnejší úsmev zahral na jeho perách, keď Gajdošík sňal zo   steny svoje zázračné gajdy a začal na píšťale preberať svojimi   jemnými prstami.
    </tei:p>
    <tei:p>
     – Nože tú našu! – skríkol ohnivo Hrajnoha, lebo už mu len tak   ihrali žilky v tele.
    </tei:p>
    <tei:p>
     A Gajdošík ochotne spustil: „Hor sa, chlapci, od zeme…“
    </tei:p>
    <tei:p>
     To už krčmár Vedel, čo bude nasledovať, veď páni zbojníci nie sú   uňho po prvý raz hosťami. Zvolal všetku čeľaď a v okamihu bolo zo   šenku všetko odpratané. Keď chce Hrajnoha tancovať, potrebuje   miesto.
    </tei:p>
    <tei:p>
     Hej! Hej! Hej!
    </tei:p>
    <tei:p>
     Zem sa zmietala pod Hrajnohovými skokmi a chudák krčmár len čakal,   kedy sa mu začne sypať strecha na hlavu.
    </tei:p>
    <tei:p>
     Hrajnoha tancoval, Gajdošík gajdoval, chlapi do taktu tlieskali a   na Likavskom hrade kastelán práve rokoval s veliteľom hradnej   posádky, pandúrskym kapitánom Klanicom, ako prekvapiť jánošíkovcov,   aby im znemožnili odpor.
    </tei:p>
    <tei:p>
     – Len potme to bude možné, – usudzoval pandúrsky kapitán asi na   základe mnohých skúseností, ktoré mal dosiaľ so zbojníckymi   družinami. – A nikto z dediny nesmie vedieť, čo pripravujeme na dnes   večer, – obrátil sa stroho k Žofe, ktorá pri porade oboch hradných   pánov skromne sedela učupená v kúte a čakala na výsledok porady. –   Len aby nám zatiaľ vtáčikovia neuleteli, – hovoril znovu kastelánovi   Likavského hradu jeho milosti pánu Šurinovi, ktorý v neprítomnosti   panstva mal na hrade najvyššiu moc.
    </tei:p>
    <tei:p>
     Ten upokojujúco mávol rukou.
    </tei:p>
    <tei:p>
     – Keď sa tí raz rozlumpujú, do rána sa nehnú z krčmy.
    </tei:p>
    <tei:p>
     Hovoril tak najmä preto, že sám by inak nerobil.
    </tei:p>
    <tei:p>
     No, len aby, – zašomral pandúrsky kapitán Klanica. – Neviem, či by   predsa len nebolo lepšie vydať sa bezodkladne na cestu do   Dubovej…
    </tei:p>
    <tei:p>
     Blížilo sa k štvrtej, a to už stará Bachorka nemohla vo svojom   pelechu vydržať. Ustavične jej svietil ten zlatý lampáš pred očami a   celý čas pohybovala bezzubými ústami:
    </tei:p>
    <tei:p>
     – Dvetisícpäťsto dukátov… dvetisícpäťsto kremnických…
    </tei:p>
    <tei:p>
     Pred krčmou postávali už len dvaja-traja najvytrvalejší Dubovčania   a s veľkým záujmom sledovali, čo sa tam dnu deje.
    </tei:p>
    <tei:p>
     Ešte vždy sa ozýval zo šenku spev, hvizd, ešte vždy plakali a   výskali Gajdošíkove gajdy a vše znovu zadupal ohnivý zbojnícky   odzemok.
    </tei:p>
    <tei:p>
     Stará Bachorka pristúpila k obloku a vyvalila oči, aby lepšie   videla.
    </tei:p>
    <tei:p>
     – Pozrite sa na tú ohavnú babizňu, – zvolal Mucha a ukázal prstom   na oblok, ku ktorému pritlačila Bachorka tvár, a ako mala tvár ku   sklu pritlačenú, bola podobná ohavnej strige.
    </tei:p>
    <tei:p>
     – Fuj! – odpľul si Hrajnoha. – To je veru striga priam z   pekla.
    </tei:p>
    <tei:p>
     – Aká ohyzda! – šomral Ilčík a chystal sa von pred krčmu strigu   odohnať.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Nechaj ju, – mávol rukou Jánošík, – nech sa len díva, nám tým   neublíži a ani nás neruší.
    </tei:p>
    <tei:p>
     A tak stará Bachorka mohla sa dosýta vynadívať na zabávajúcich sa   hôrnych chlapcov. Lenže ona nevidela zbojníckeho kapitána Jánošíka,   ale len vábnu kôpku dukátov s nadpisom „Tisíc nás je“. Namiesto   divého Hrajnohu videla o polovičku menšiu kôpku s nadpisom „Päťsto   nás je“, a namiesto každého ďalšieho zbojníka videla ešte menšiu   kôpku s nadpisom „Sto nás je“. Dokopy dvetisícpäťsto. Toľko vypísali   úrady na zlapanie jánošíkovcov. Uznať treba, že naozaj nie málo.
    </tei:p>
    <tei:p>
     Blížila sa štvrtá hodina.
    </tei:p>
    <tei:p>
     Vtedy bola už zbojnícka veselica v plnom prúde. Krčmár nestačil   nosiť víno, chlapi mali smäd. I začali prosiť:
    </tei:p>
    <tei:p>
     – Ďurko náš, zatancuj nám odzemok, nikto ho nevie tak cifrovať ako   ty.
    </tei:p>
    <tei:p>
     Hrajnoha sa síce trochu mračil, ale napokon si sám povedal, že s   Jánošíkom sa nemôže merať.
    </tei:p>
    <tei:p>
     Jánošík sa len usmial a prikývol hlavou:
    </tei:p>
    <tei:p>
     – Pravdaže zatancujem, – povedal, – veď som si už tak dávno   nezatancoval. Vonku v hore pri vatre by sa mi síce lepšie tancovalo,   ale keď sme tu tak pekne pohromade, veru si zatancujem.
    </tei:p>
    <tei:p>
     Opasok si zavesil na klin pri obloku, lepšie sa mu vraj bude   tancovať.
    </tei:p>
    <tei:p>
     – Slúchaj, Pavko, – povedal jeden zo zvedavcov pred oblokom   druhému – Jánošík odložil svoj zázračný opasok. Keby teraz udreli   naňho pandúri, mohol by sa im len obyčajnou ľudskou silou brániť a   oni by ho premohli.
    </tei:p>
    <tei:p>
     Stará Bachorka zajasala.
    </tei:p>
    <tei:p>
     – Ach, bože, – vzdychla si, – keby tu už boli pandúri, ľahkú prácu   by mali.
    </tei:p>
    <tei:p>
     – Pozri, – jedoval sa dnu Hrajnoha, – zase sa nám škerí dnu tá   striga. Ilčík, ty si najbližšie k dverám, choď von a zažeň ju.
    </tei:p>
    <tei:p>
     Bachorka, ako keby bola tušila, že sa o nej hovorí, odstúpila od   obloka, podišla ku kraju hory, odkiaľ sa hradská dosť strmo spúšťala   k Likavskému hradu, a netrpezlivo vyzerala Žofu.
    </tei:p>
    <tei:p>
     – Len čím skôr, – mrmlala, – než si Jánošík opasok znovu   opáše.
    </tei:p>
    <tei:p>
     Gajdošíkove gajdy jasne zavrešťali. Teraz zahrajú Jánošíkovi.
    </tei:p>
    <tei:p>
     – Ľudia, ľudia, kde ste! – dupla jedovate nohou, – než sa sem   dotrepete, bude neskoro.
    </tei:p>
    <tei:p>
     Vtedy čosi v krčme zadunelo.
    </tei:p>
    <tei:p>
     – Už tancuje, – mrmlala Bachorka. A najradšej by bola zvýskla od   radosti.
    </tei:p>
    <tei:p>
     – Žofa! – skríkla.
    </tei:p>
    <tei:p>
     Áno, ten žltý fľak, čo sa objavil dolu na hradskej, to bola Žofa.   Rýchlo si vykračovala na tenkých, pokrivených nohách. Ale kde sú   pandúri, kde sú drábi?
    </tei:p>
    <tei:p>
     Keď Žofa dobehla k Bachorke, sotva mohla vydýchnuť od rýchlej   chôdze.
    </tei:p>
    <tei:p>
     – Tak čo? – spýtala sa tá netrpezlivo. – Idú? Idú?
    </tei:p>
    <tei:p>
     – Až večer, – hlásila Žofa a hneď si sadla do trávy vedľa   hradskej. – Nechcú skôr, boja sa, že by ich za denného svetla zbadali   a ušli by do hôr. Musia vraj opatrne, s rozvahou.
    </tei:p>
    <tei:p>
     Bachorka zafučala od zlosti.
    </tei:p>
    <tei:p>
     – A zatiaľ sa im z krčmy vytratia, už sa dosť naveselili, napili,   najedli, natancovali, vyhľadajú svoj úkryt niekde v hore.
    </tei:p>
    <tei:p>
     Už videla, ako sa jej sen o hromade zlata rozplýva. Azda len   nebudú čakať v krčme, až si pandúri po nich prídu…
    </tei:p>
    <tei:p>
     A veru nebola ďaleko od pravdy. Jánošíkovi hôrni chlapi sa naozaj   už dosť naveselili, najedli, napili, nazabávali, razom ich prepadla   veľká únava, následok útrap posledných dní, oči sa im začali   zatvárať, hlavy poklesávať, i poháre odtisli, až sa Jánošík   ozval:
    </tei:p>
    <tei:p>
     – Choďte sa natiahnuť do koliby, čo sme v nej včera prenocovali,   vyspíte sa dobre, zajtra pôjdeme ďalej a zastavíme sa iba v   Zakopanom, aby sme sa na čas vyhli stoličnej moci.
    </tei:p>
    <tei:p>
     Chlapi ochotne povstávali a trochu neistými krokmi sa poberali   von. Vo dverách sa Hrajnoha obrátil.
    </tei:p>
    <tei:p>
     – A ty s nami nejdeš? – pýtal sa začudovane.
    </tei:p>
    <tei:p>
     Jánošík ukázal prstom na Uhorčíka, ktorý bol ešte z nich   najčerstvejší a namiesto odchodu sadol si k Jánošíkovi.
    </tei:p>
    <tei:p>
     – Posielam ho do Terchovej s odkazom a myslím, že pôjde rád, –   povedal s ľahkým úsmevom, že sa Uhorčík silne začervenal.
    </tei:p>
    <tei:p>
     Uhorčíkovi zo žiarlivosti neveľmi naklonený Hrajnoha asi pochopil   zmysel Jánošíkovho úsmevu a pri pohľade na zapýreného Uhorčíka sa   zaškeril. Dobre vedel o Uhorčíkových, ináč starostlivo skrývaných   citoch k šumnej Aničke.
    </tei:p>
    <tei:p>
     Keď stará Bachorka, opäť sa ponevierajúca v blízkosti krčmy,   videla, ako jánošíkovci odchádzajú z krčmy a mieria do lesa, zúfalo   zalomila rukami a žalostne zdúpnela:
    </tei:p>
    <tei:p>
     – Joj, panebože, zavráť ich, lebo mi odnesú všetko zlato.
    </tei:p>
    <tei:p>
     Pánboh ju asi neposlúchol, lebo zbojníci o chvíľu nadobro zmizli v   temnotách vysokého jedľového lesa, aby sa viac nevrátili. Bachorke   nepomohlo ani to, že v duchu škaredo nadávala na hlúposť likavských   pánov, ktorí chceli prejsť Jánošíkovi cez rozum a pritom sa sami   dobehli.
    </tei:p>
    <tei:p>
     Iba vtedy poľavilo jej sklamanie, keď pohľadom do temnejúceho   šenku zistila, že Jánošík neodišiel, ale pokojne si tam sedí s tým   počerným chlapom, čo ho Uhorčíkom nazývajú.
    </tei:p>
    <tei:p>
     – Aspoň tých tisíc mi ostáva. A mohlo byť dvetisícpäťsto! –   zahorekovala babizňa a teraz sa už ani nehla z miesta, aby dajako   ustrážila aspoň tie zvyšné dukáty.
    </tei:p>
    <tei:p>
     Práve v tom čase sa vydalo z Likavského hradu na pochod zo   päťdesiat po zuby ozbrojených pandúrov, ktorých viedol veliteľ,   pandúrsky kapitán Klanica. Už sa začalo šeriť, a než dôjdu do   Dubovej, bude tma, síce ešte nie priveľká, ale dostačujúca, aby z   krčmy nezbadali ich príchod. Cestu mali vyrátanú na dobrú hodinu, ale   trvala im dlhšie, lebo z opatrnosti sa museli pohybovať veľmi   ostražito, čert nikdy nespí…
    </tei:p>
    <tei:p>
     Keď šli k dedine, obloky krčmy boli ešte osvetlené. Kapitán   Klanica si uľahčene vydýchol. V blízkosti krčmy už nenašiel nikoho,   obyvatelia Dubovej sa zatiaľ odobrali na nočný odpočinok. Ani zo   šenku krčmy sa už neozýval hluk, čo pandúrskeho kapitána veľmi   znepokojilo. No keď sa ticho približoval k obloku krčmy, zatiaľ čo   svoje mužstvo ponechal za sebou na kraji blízkej hory, narazil na   číhajúcu Bachorku.
    </tei:p>
    <tei:p>
     – A ty si čo zač? – osopil sa na ňu šeptom.
    </tei:p>
    <tei:p>
     Starena od radosti len-len že nezvýskla.
    </tei:p>
    <tei:p>
     – Ja som predsa tá, čo to dievčatko poslala k vám na hrad,   Bachorka, prosím ponížene.
    </tei:p>
    <tei:p>
     – Aha, – zahundral pandúrsky kapitán, s odporom odstúpiac. – A kde   máš to dievčatko?
    </tei:p>
    <tei:p>
     – Poslala som ju domov, aby mi tu nezavadzala. Ale veru už bol   najvyšší čas, že ste prišli, čo nevidieť aj tí poslední dvaja sa   vytratia.
    </tei:p>
    <tei:p>
     Pandúrsky kapitán sa zarazil.
    </tei:p>
    <tei:p>
     – Akože? – zasykol od veľkého sklamania. – Ostatní už odišli? A   kam?
    </tei:p>
    <tei:p>
     Bachorka ľútostivo pohodila rukou k tmavej stene vysokého   lesa.
    </tei:p>
    <tei:p>
     – Majú tam kdesi kolibu, ale v noci by ste ta netrafili, je to za   Kramariskami pod Chočom.
    </tei:p>
    <tei:p>
     Klanica opäť mrzko zahrešil.
    </tei:p>
    <tei:p>
     – A tí dvaja v šenku sú kto? – spýtal sa znechutene. Stálo mu za   to pre dvoch zbojníkov zalarmovať toľko chlapov a viesť ich v   nepohodlí nocou? Mal sa vydať na cestu skôr, nadával si v duchu, ale   všetku vinu zvaľoval na kastelána, ktorý ho uisťoval, že zbojníci   celkom určite pobudnú v krčme najmenej do rána. A tu ho máš…
    </tei:p>
    <tei:p>
     Bachorkina odpoveď ho však priam zelektrizovala:
    </tei:p>
    <tei:p>
     – Už len Jánošík a ten, čo ho nazývajú Uhorčíkom, prosím ponížene,   pán urodzený. A to je len tisícsto kremnických dukátov… tisícštyristo   mi tašlo do pekla.
    </tei:p>
    <tei:p>
     Odsotil babizňu a dychtivo, no s najväčšou opatrnosťou pristúpil k   obloku, aby sa pozrel na Jánošíka. Uhorčík ho predbežne nezaujímal,   to bola len malá rybka. „Panebože,“ jasal v duchu, „ale veď je to   skvelé!“ Išlo mu hlavne o Jánošíka, najnebezpečnejšieho zo všetkých,   hlavu veľkého zbojníckeho bratstva, najneúprosnejšieho nepriateľa   pánov, človeka, ktorý sám vydal za tucet chlapov. Na ostatných mu tak   veľmi nezáležalo, hoci tiež by ich rád dostal za mreže, no stačí, keď   polapí toho hlavného, ostatní sa rozutekajú vo všetky svetové strany   a v kraji znovu zavládne pokoj a poriadok. A pritom – radoval sa ešte   väčšmi – zlapanie dvoch osamelých chlapov, i keď jeden z nich je   Jánošík, ich nebude stáť toľko roboty a možno i krvi, ako keby sa   mali ruvať s celým tuctom tvrdých, nebezpečných, na všetko   odhodlaných zbojníkov, najmä keď je medzi nimi aj obávaný Hrajnoha,   skoro taký silák ako Jánošík.
    </tei:p>
    <tei:p>
     Natešený zašepkal Bachorke, ktorá mu stála za chrbtom a tiež   zvedavo nazízala do šenku:
    </tei:p>
    <tei:p>
     – Choď za mojimi chlapmi tam na kraji lesa a priveď ich sem, –   nakazoval. – Povedz im, aby šli po prstoch, nič ich nesmie prezradiť.   Bež!
    </tei:p>
    <tei:p>
     Zatiaľ čo babizňa zmizla v tme, vzrušene pozoroval Jánošíka, ktorý   sa pokojne zhováral s Uhorčíkom. Krčmár stál za pultom a ospanlivo   zíval. Chcel už tiež do postele, ale neodvážil sa vyzvať Jánošíka,   aby zaplatil a odišiel… ostatne, v tomto ohľade mal lepšie móresy ako   urodzení páni zemania.
    </tei:p>
    <tei:p>
     Netrvalo dlho a šelest v tráve za chrbtom Klanicu upozornil, že sa   blížia jeho ľudia, vedení starou Bachorkou.
    </tei:p>
    <tei:p>
     – Stáť a ani sa nehnúť, – zavelil im polohlasne a taktiež   polohlasne rozkázal, aby sa zhŕkli okolo neho a vypočuli, čo majú   robiť.
    </tei:p>
    <tei:p>
     Keď sa Jánošík počas nekonečného rozhovoru s Uhorčíkom – mali si   veľa čo povedať, veď aj si boli najbližší a okrem Gajdošíka i   najdôvernejší – pozrel na ospanlivého krčmára a videl ho vytrvalo   zívať, zrazu tiež pocítil potrebu spánku. Veď už uplynulo niekoľko   dní, čo sa riadne nevyspal. Potiahol teda za rukáv Uhorčíka, ktorému   sa už začali zatvárať oči.
    </tei:p>
    <tei:p>
     – Nemyslíš, že by sme už tiež mali ísť spať? – opýtal sa ho a hneď   vytiahol z vrecka kožený mešec, aby zaplatil za celodennú útratu.   Predbežne ešte mal z čoho, v najhoršom prípade by musel zájsť k   niektorej zo svojich tajných skrýš.
    </tei:p>
    <tei:p>
     Uhorčík, rovnako ospanlivý, ochotne prikývol, a keď vstával   Jánošík, hneď vstával aj on.
    </tei:p>
    <tei:p>
     Krčmár, natešený, že bude môcť zavrieť krčmu, rýchle zrátal do   dreva vrezané vrúbky a už chcel povedať Jánošíkovi, koľko to dovedna   robí, keď pred krčmou zarachotilo tmavou nocou niekoľko dunivých   výstrelov a v oblokoch prenikavo zarinčalo sklo pod údermi   pandúrskych pažieb. Rinčanie a cvendžanie skla však prerušil ostrý   veliteľský hlas pandúrskeho kapitána Klanicu:
    </tei:p>
    <tei:p>
     – Vzdaj sa, Jánošík, prišli sme si po teba!
    </tei:p>
    <tei:p>
     Súčasne vypadol z verají rám jedného obloka a vo vzniknutom tmavom   otvore sa ukázala bojovnosťou a zadosťučinením žiariaca tvár   pandúrskeho kapitána Klanicu s napriahnutými dvoma bambitkami v   rukách. Jedna z nich mierila na Jánošíka, druhá na Uhorčíka.
    </tei:p>
    <tei:p>
     Obaja priam ohromení nečakaným prepadnutím vyskočili a chytili sa   valašiek, ktoré našťastie mali pri sebe, zatiaľ čo pištole im viseli   na kline vedľa širokých opaskov.
    </tei:p>
    <tei:p>
     – Zrada! – skríkol Jánošík a hnal sa k dverám, nedbajúc na   Klanicove bambitky (ostatne, pandúrsky kapitán z nich ani nemienil   vystreliť, leda ak na Uhorčíka, lebo už dávno vydaný rozkaz znel tak,   že Jánošíka sa treba zmocniť živého, aby mu mohli vymerať potupnú   smrť na šibenici).
    </tei:p>
    <tei:p>
     Skôr, než by ich bol dostihol, s veľkým rachotom, lomozom a   bohapustým krikom vovalili sa do šenku jeden za druhým hrmotné   postavy stoličných pandúrov s pripravenou zbraňou v ruke. Zrazu ich   bolo v šenku na tucet a prvé, čo urobili, bolo, že zadní z nich sa   vrhli na Uhorčíka, aby im nezavadzal v zápase o Jánošíka, pred ktorým   mali všetci veľký rešpekt. Uhorčík nevynikal bohvieakou silou, preto   ho hneď mali v moci a bleskurýchle mu založili železá.
    </tei:p>
    <tei:p>
     Ale na Jánošíka sa v prvej chvíli nikto neodvážil, hoci ich bolo v   priestrannej šenkovni už na dobré tucty, zatiaľ čo ostatní ostali   vonku, aby zmarili každý pokus zo strany dedinčanov alebo nebodaj i   Jánošíkových druhov. Nemohli vedieť, či ich nepriláka streľba, ktorej   dunenie iste doľahlo i do ich koliby. A keď sa už odvážili na   Jánošíka, veď ich bolo dobrých dvadsať na jedného jediného chlapa,   bolo už neskoro. Jánošík niekoľkými skokmi a prudkými rozmachmi   smrtonosnou valaškou vytvoril blýskavú čiaru, cez ktorú by nikto živý   neprenikol.
    </tei:p>
    <tei:p>
     V tom momente strčila Bachorka do obloka svoju ohyzdnú hlavu a   piskľavo zvrešťala:
    </tei:p>
    <tei:p>
     – Nedopusťte, aby sa dostal k svojmu opasku tamhľa na kline, lebo   všetci zahyniete, opasok je začarovaný, dáva mu silu proti celému   regimentu.
    </tei:p>
    <tei:p>
     A pandúri vari naozaj uverili, darmo sa smial ich kapitán tejto   bláznivej povere, naskutku strhli opasok i s dvoma bambitkami z klina   a odniesli ho von.
    </tei:p>
    <tei:p>
     – Ďurko! – zvolal nešťastný Uhorčík, zvalený v opačnom kúte na   zemi, – to nás ona zradila, ona poslala na Likavský hrad po   pandúrov.
    </tei:p>
    <tei:p>
     Bachorka sa mu nato zarehotala do tváre.
    </tei:p>
    <tei:p>
     – A ty nevrieskaj, ty si nič, za teba dostanem iba sto   dukátov!
    </tei:p>
    <tei:p>
     Na streľbu a na ohlušujúci lomoz v šenkovni sa prebudila krčmárova   žena a len tak v košeli vbehla dnu. Keď uvidela, čo sa v šenkovni   deje, od údesu zjačala, rukami zalomila a hneď sa i pustila do muža,   ktorý sa krčil za nálevným pultom a s drkotajúcimi zubami sa prizeral   tomuto božiemu dopusteniu.
    </tei:p>
    <tei:p>
     – Vidíš, ty trubiroh, či som ti nevravela, aby si si dal pokoj so   zbojníkmi? Kto ti teraz zaplatí tú spúšť, čo tu narobili, a kto   zaplatí cech za pánov zbojníkov?
    </tei:p>
    <tei:p>
     Nato sa ozval húževnate bojujúci Jánošík:
    </tei:p>
    <tei:p>
     – Tu máte, krčmárka, aby ste nepovedali, že jánošíkovci sa nechajú   traktovať zadarmo. Nech si páni pijú na borg, ja som však vždy všetko   statočne zaplatil.
    </tei:p>
    <tei:p>
     Voľnou rukou siahol do vrecka a ponad hlavy pandúrov veľkým   oblúkom hodil pred ňu mešec so zlatom, ktorý lákavo zazvonil.
    </tei:p>
    <tei:p>
     – Nechajte si všetko, – dodal ešte so šibeničným humorom, – zdá sa   mi, že ja už nebudem potrebovať na tomto svete nič.
    </tei:p>
    <tei:p>
     Kapitán Klanica sa z obloka s obdivom zadíval na Jánošíka, ktorý   si v takejto beznádejnej situácii vedel zachovať dôstojnosť. Nemohol   potlačiť v sebe ani súcit s týmto neobyčajným človekom, čo mu,   pravda, nebránilo, aby zlostne nenadal svojim ľuďom, že si toľkí   nevedia poradiť s jediným chlapom.
    </tei:p>
    <tei:p>
     – Nebojte sa tak valašky, – povzbudzoval ich ešte, – nastavte   šabľu alebo flintu a potom všetci naňho!
    </tei:p>
    <tei:p>
     Nato sa ozval vyčítavý hlas ktoréhosi z útočiacich pandúrov:
    </tei:p>
    <tei:p>
     – Najlepšie by bolo streliť doňho, olovo valaška nezastaví.
    </tei:p>
    <tei:p>
     Klanica výstražné zdvihol ruku:
    </tei:p>
    <tei:p>
     – Nech sa nikto neopováži! Musíme ho dostať do rúk živého!   Rozumiete? Živého!
    </tei:p>
    <tei:p>
     – To sa ľahko povie, – zahundral iný z pandúrov. – My ho budeme   šanovať, a on zatiaľ niekoľkých z nás pošle na druhý svet.
    </tei:p>
    <tei:p>
     V boji sa teda ďalej urputne pokračovalo.
    </tei:p>
    <tei:p>
     Zrazu sa stará Bachorka nahla ku kapitánovmu uchu a čosi mu   zašepkala. Ten sa najprv s hnusom v tvári uhol, ale potom s   pochopením prikývol.
    </tei:p>
    <tei:p>
     – Hej, krčmárka! – zavolal cez dupot a lomoz šabľami i flintami   bezcieľne šibrinkujúcich pandúrov. – Poďte sem!
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Pozor, Ďurko, – zvolal v kúte ležiaci Uhorčík. – Niečo stroja   proti tebe.
    </tei:p>
    <tei:p>
     – Nech len stroja, – zahučal v odpoveď Jánošík, – ani tak sa im   nedám.
    </tei:p>
    <tei:p>
     Už dobrú štvrťhodinu, ak nie viac, sa takto bránil, ale cítil, že   ak to potrvá ešte dlhšie, začnú mu napokon ubúdať sily. V duchu   myslel na svoj mladý, čudne posplietaný život, ktorý mu nepriniesol   to, čo od neho očakával, myslel na sny, ktoré v sebe snoval, myslel   na ľudí, ktorí mu boli blízki, drahí, myslel na svoju veľkú lásku k   nešťastnej pani Zuzanke, ach, všeličo mu preletelo mysľou v týchto   preťažkých chvíľach. A teraz sa už nezadržateľne blíži chvíľa, keď   bude koniec všetkému, lebo že ho páni odsúdia na potupnú smrť, o tom   ani na chvíľu nepochyboval, leda ak by zasiahol do toho nejaký   zázrak, lenže tie sa už nedejú.
    </tei:p>
    <tei:p>
     Ani nezbadal, ako krčmárka odišla od pandúrskeho veliteľa Klanicu   a povedala svojmu mužovi:
    </tei:p>
    <tei:p>
     – Ja to nespravím, nechcem si vziať na svedomie život človeka,   ktorý sa k nám šľachetne zachoval, ak chceš, sprav to ty.
    </tei:p>
    <tei:p>
     Krčmár pokrútil hlavou, odbehol do komory a vyniesol objemné   vrecko.
    </tei:p>
    <tei:p>
     – Pozor, Ďurko, – zvolal Uhorčík varovne po tretí raz. – Teraz si   daj pozor!
    </tei:p>
    <tei:p>
     Nemal ten veru čas dávať pozor! V Jánošíkovi dozrelo práve zúfalé   odhodlanie, pokúsiť sa s poslednými, do krajnosti vybičovanými silami   o poslednú možnosť záchrany, ktorá sa alebo podarí, alebo nepodarí,   ale na tom nezáleží.
    </tei:p>
    <tei:p>
     Ešte pevnejšie oblapil valašku, potom sa odlepil od steny a s   mocným výkrikom vyrazil dopredu, valaškou krúžiac okolo seba. Dvoch   prekvapených pandúrov hneď zasiahol a tí sa s bolestným výkrikom   zrútili na zem.
    </tei:p>
    <tei:p>
     Jánošíkov náhly výpad vyvolal v útočiacich veľký zmätok. S hrôzou   cúvali pred smrtiacim kruhom, viacerí sa zdesene hnali von dverami.   Pred Jánošíkom sa začala otvárať voľná cesta, zdalo sa, že ho nikto   nezastaví.
    </tei:p>
    <tei:p>
     A práve v tom rozhodujúcom momente sa ozval škrekľavý, jačavý hlas   Bachorky, ktorá z obloka vykríkla na nerozhodne postávajúceho   krčmára:
    </tei:p>
    <tei:p>
     – Vysyp mu pod nohy hrach! Vysyp mu hneď pod nohy hrach!
    </tei:p>
    <tei:p>
     Krčmár, celý bez seba od strachu, poslúchol. Spoza nálevného pultu   veľkým oblúkom vysypal na zem obsah vrecúška. Tvrdý sušený hrach sa   skákavo rozkotúľal okolo Jánošíkových nôh…
    </tei:p>
    <tei:p>
     Stalo sa, čo sa stať nemalo.
    </tei:p>
    <tei:p>
     Nastal skutočne koniec ťažkého, vyčerpávajúceho boja.
    </tei:p>
    <tei:p>
     Ďurko Jánošík sa skĺzol na zákerných guľôčkach hrachu a ako   podťatý klesol na zem. Valaška mu pritom vyletela z ruky a v lete   ešte jedného z pandúrov poranila na hlave. A len čo Jánošík padol, už   sa aj naňho vrhli rozzúrení pandúri a založili mu ťažké putá.
    </tei:p>
    <tei:p>
     Bolo po zápase. Tak teda lapili Ďurka Jánošíka. Nie chlapská sila,   ani dva tucty po zuby ozbrojených pandúrov, iba ženská lesť ho mohla   premôcť.
    </tei:p>
    <tei:p>
     Ešte skôr ako Jánošíka a po ňom Uhorčíka odviedli, stará Bachorka   víťazoslávne vykríkla: – A ráno si pôjdem po sľúbené dukáty!
    </tei:p>
   </tei:div>
   <tei:div type="chapter">
    <tei:head>
     XVI. KAPITOLA
    </tei:head>
    <tei:head>
     Bohatierova smrť
    </tei:head>
    <tei:p>
     Na mieste, kde od hradskej odbočuje cesta do hradu, stál za   včasného rána zástup mlčanlivého ľudu. Celá Likavka.
    </tei:p>
    <tei:p>
     Kastelánovi sa to nijako nepozdávalo.
    </tei:p>
    <tei:p>
     – Čo tu hľadáte? – kričal na Likavčanov z brány, ktorá bola   spustená, akoby očakávala nejakého vzácneho hosťa. – Choďte po   robote!
    </tei:p>
    <tei:p>
     Ľudia ani muk.
    </tei:p>
    <tei:p>
     Kastelán Šurina mykol plecom. Nebol svárlivec ani zádrapkár. Keď   nechcú ísť, nech si tam, poručeno pánu bohu, stoja, pre takú lapáliu   sa nedá do nepriateľstva s celou dedinou. Konečne, zvedavosť   dedinčanov bola odôvodnená, nestane sa predsa každý deň, aby viedli   do temnice takého slávneho hôrneho chlapca, ako je Ďurko Jánošík.
    </tei:p>
    <tei:p>
     Len hradný dôstojník, ktorý stál vedľa sivovlasého kastelána a   nedočkavo číhal, kedy sa už zo zákruty hradskej vynoria pandúri s   polapanými zbojníkmi, mal určité obavy:
    </tei:p>
    <tei:p>
     – Poznám Likavčanov a viem, akej obľube sa tešia u nich zbojníci.   Ešte by boli…
    </tei:p>
    <tei:p>
     – No? Čože by boli?
    </tei:p>
    <tei:p>
     – Pán môj, tí by boli hotoví prepadnúť celý sprievod a vyslobodiť   zajatcov.
    </tei:p>
    <tei:p>
     – To azda nie, – pochyboval kastelán. – Ale odkiaľ sa mohli   dozvedieť, že povedú tadiaľto v okovách Jánošíka?
    </tei:p>
    <tei:p>
     – Ach, – usmieval sa hradný dôstojník, – tí majú inakšie   spravodajstvo ako my. Než dobehol k nám posol z Dubovej s radostnou   zvesťou, už sa rojili sem ľudia z dediny, aby uvideli Jánošíka, keď   ho sem povedú.
    </tei:p>
    <tei:p>
     – Už idú! – skríkol ktosi v zástupe mlčiacich Likavčanov. – Vedú   Jánošíka!
    </tei:p>
    <tei:p>
     Ukázalo sa však, že to bol omyl. To sa len dve baby ukázali na   ceste z Valaskej Dubovej. Jedna stará, čaptavá, krívajúca a druhá   mladšia, krivonohá.
    </tei:p>
    <tei:p>
     Bachorka a jej neter Žofa.
    </tei:p>
    <tei:p>
     Zase sa ozval v zástupe Likavčanov výkrik:
    </tei:p>
    <tei:p>
     – Aha, to je tá babizňa, čo poradila pandúrom, aby nasypali   Jánošíkovi hrachu pod nohy. Teraz si ide po odmenu!
    </tei:p>
    <tei:p>
     Dav sa hrozivo zavlnil.
    </tei:p>
    <tei:p>
     – Ukameňovať ju!
    </tei:p>
    <tei:p>
     – Ona to bola, čo poslala svoju krivonohú Žofu do Likavy po   pandúrov. Ona zradila Jánošíka pánom!
    </tei:p>
    <tei:p>
     Likavčanom nebolo treba viac. Celá dedina ako jeden chlap rútila   sa na obe Dubovčanky, ktoré práve odbočili na bočnú cestu do   hradu.
    </tei:p>
    <tei:p>
     – Ježišmária! – zavrešťala zdesene Žofa. – Zabijú nás.
    </tei:p>
    <tei:p>
     Obidve sa pustili do šialeného behu hore kopcom.
    </tei:p>
    <tei:p>
     – Pomoc! Rata! – bedákala Bachorka v ústrety kastelánovi a   hradnému dôstojníkovi, ktorí s úžasom pozorovali, čo sa s Likavčanmi   deje.
    </tei:p>
    <tei:p>
     – Zbláznili sa tí ľudia? – nadával kastelán. – Čože im spravili   tie dve ženy, že sa za nimi ženú ako vlci za korisťou?
    </tei:p>
    <tei:p>
     Na tvári hradného dôstojníka sa zjavil záblesk porozumenia.
    </tei:p>
    <tei:p>
     – Aha! – vykríkol, – veď to sú tie dve Dubovčanky, ktoré nám   vydali do rúk zbojníkov. Tá mladšia, krivonohá, to je tá, čo tu bola   včera po pandúrov, a tá ohyzdná baba zas poradila s tým hrachom.   Stavil by som sa, že si idú po odmenu.
    </tei:p>
    <tei:p>
     – Len či sa ešte živé dostanú sem k nám, – pochyboval   kastelán.
    </tei:p>
    <tei:p>
     Ja by som veru ani prstom nepohol na ich záchranu, – mykol plecom   hradný dôstojník. –– Spravili síce prospešnú vec, ale zradili človeka   za špinavý groš, a mne taká vec smrdí.
    </tei:p>
    <tei:p>
     Kastelán mal pravdu; bolo veru otázne, či sa ešte živé dostanú k   bráne hradu, kde im kynula záchrana.
    </tei:p>
    <tei:p>
     Jačali, ani čo by ich na ražeň brali, a niektorí z ich   prenasledovateľov už naťahovali za nimi ruky. A tu sa znovu ukázalo,   že v Bachorkinej strapatej kotrbe sa rodia nápady ako huby po   daždi.
    </tei:p>
    <tei:p>
     Keď už videla, že tých niekoľko desať krokov by nedobehla k   hradnej bráne živá a že kastelán i s dôstojníkom ju ľahostajne   prenechávajú osudu, rýchlo siahla pod zásteru a z vrecka vytiahla   papierovú škarnicľu.
    </tei:p>
    <tei:p>
     – Tu máte, vy likavskí zbojníci! – zavrešťala a čosi z nej   vysypala prenasledovateľom do očí.
    </tei:p>
    <tei:p>
     Tí zastali, lebo od strašnej páľavy v očiach neboli schopní urobiť   ani krok, len si oči vytierali.
    </tei:p>
    <tei:p>
     – Paprika! – jačali zmučene.
    </tei:p>
    <tei:p>
     Veru, paprika zachránila čaptavú Bachorku a jej krivonohú   Žofu.
    </tei:p>
    <tei:p>
     Keď sa udychčané prešmykli okolo kastelána a hradného dôstojníka   do bezpečia, muži pred bránou sa nemohli ubrániť obdivu.
    </tei:p>
    <tei:p>
     – Tá sa mala narodiť ako chlap, – mienil kastelán, – dobrý fiškáľ   by bol z nej býval.
    </tei:p>
    <tei:p>
     – Ba skôr do nejakej vojenskej rady by patrila, – pridal hradný   dôstojník, – kde ide o to, čím viac fígľov nastrojiť   nepriateľovi.
    </tei:p>
    <tei:p>
     Rozhorčení neúspechom, hrnuli sa Likavčania späť k rázcestiu.
    </tei:p>
    <tei:p>
     – Ale veď nám neujde, – potešovali sa niektorí.
    </tei:p>
    <tei:p>
     – Veru nie. Na hrade nemôže ostať večne, a my si tu na baby   vystriehneme!
    </tei:p>
    <tei:p>
     A hneď nastal medzi Likavčanmi nový rozruch.
    </tei:p>
    <tei:p>
     – Už idú! – skríkli tí, čo stáli o niečo vyššie. – Už ho vedú!
    </tei:p>
    <tei:p>
     Tak aj bolo. Na hradskej od Kubína sa zjavil veľký sprievod   pandúrov a spomedzi nich vysoko vyčnievala mohutná postava   zbojníckeho kapitána.
    </tei:p>
    <tei:p>
     – Ďurko Jánošík, – prebehlo davom tiché zvolanie.
    </tei:p>
    <tei:p>
     – Predsa ho chytili, – zavzlykala jedna ženička a zúfalo zalomila   rukami. – Ktože sa už teraz nás úbožiakov zastane, keď nám Jánošíka   dajú do temnice?
    </tei:p>
    <tei:p>
     Sprievod sa blížil.
    </tei:p>
    <tei:p>
     Už mohli jasne rozpoznávať pevné, ako z kameňa vytesané Jánošíkove   črty. Bol síce trochu bledý, ale oči mal pokojné. Bolo vidieť, že je   už vyrovnaný so svojím osudom.
    </tei:p>
    <tei:p>
     Keď sa mohutný sprievod priblížil k davu, Likavčania si ako na   povel obnažili hlavy.
    </tei:p>
    <tei:p>
     – Len aby sa teraz nič nestalo, – potil sa v bráne hradný   dôstojník, ktorý zrazu dostal strach, že Likavčania by mohli sprievod   prepadnúť a Jánošíka vyslobodiť. – A ja tu nemám skoro ani chlapa,   ktorého by som mohol vyslať našim na pomoc.
    </tei:p>
    <tei:p>
     Ale nestalo sa nič. Likavčania zotrvali v hrobovom tichu, keď   okolo nich prechádzal sprievod, iba ženičky plakali a Jánošíka   prežehnávali. Uhorčíka, ktorého pandúri viedli za Jánošíkom, si   všímal len málokto.
    </tei:p>
    <tei:p>
     Netrvalo dlho a za Ďurkom Jánošíkom s tupým zadunením zapadli   ťažké, železom obité vráta, aby sa pred ním otvorili až vtedy, keď ho   povezú do Mikuláša pred panský súd a odtiaľ do katových rúk.
    </tei:p>
    <tei:p>
     Jánošík v Likave za mrežami…
    </tei:p>
    <tei:p>
     Ako blesk rozletel sa chýr o polapení Ďurka Jánošíka vo Valaskej   Dubovej. Vnikol i do poslednej chalúpky.
    </tei:p>
    <tei:p>
     Bolo pozoruhodné, ako rozmanité účinkoval. V pyšných bielych   kaštieľoch si páni zemania radostne vydýchli, a v biednych   sedliackych chalúpkach ľudia ešte hlbšie sklonili hlavy, ako keby im   na šiju dopadla nová ťarcha.
    </tei:p>
    <tei:p>
     Jánošík premožený!
    </tei:p>
    <tei:p>
     Jánošík v ťažkých okovách v panskom zajatí!
    </tei:p>
    <tei:p>
     Vo veľkom náhlení odcválal z Likavského hradu do Mikuláša jazdec,   ktorého poslal likavský kastelán Šurina k liptovskému podžupanovi,   jeho milosti pánu Okoličánymu.
    </tei:p>
    <tei:p>
     Ten práve sedel v panskej izbe U čierneho orla v úzkom krúžku   urodzených priateľov, keď mu majiteľ hostinca preúctivo hlásil, že   prišiel z Likavského hradu posol od kastelána jeho milosti pána   Šurinu. Vicišpán nemilostivo zahundral, že človek nemá ani v hostinci   pokoja.
    </tei:p>
    <tei:p>
     O chvíľu zacvendžali v chodbe hostinca ostrohy a do panskej izby   vkročil spotený pandúr. Po strmom vojenskom pozdrave okamžite   zamieril k podžupanovi a odovzdal mu v tvrdej pergamenovej obálke   zalepený list.
    </tei:p>
    <tei:p>
     – Veľmi súrne, vaša milosť, – dovolil si pritom poznamenať. – Také   súrne, že som sa nikde ani na chvíľočku nemohol zastaviť.
    </tei:p>
    <tei:p>
     – Uvidíme, – zahundral ľahostajne Okoličány. – Čo sa zdá dôležitým   kastelánovi, nemusí byť dôležité županovi.
    </tei:p>
    <tei:p>
     Lenivými pohybmi rozbaľoval list, skôr ako sa pustil do čítania,   ešte si vypil.
    </tei:p>
    <tei:p>
     – Hovoríš, že si sa od Likavy ani nezastavil? – obrátil sa súcitne   k uštvanému poslovi.
    </tei:p>
    <tei:p>
     – Nie veru, vaša milosť.
    </tei:p>
    <tei:p>
     – Ale iste by si si vypil, čo?
    </tei:p>
    <tei:p>
     – Veru vypil, vaša milosť.
    </tei:p>
    <tei:p>
     – Tak tu máš, vypi si z môjho pohára, – a podal poslovi svoju   čašu, ktorú tento s rozkošou na dúšok vyprázdnil.
    </tei:p>
    <tei:p>
     Až potom začal Okoličány čítať.
    </tei:p>
    <tei:p>
     Okolosediaci s prekvapením pozorovali, ako vyvaľuje vicišpán oči a   ako sa vzrušene hniezdi v kresielku, až po dočítaní listu napokon   vyskočil a odkopol ho do kúta.
    </tei:p>
    <tei:p>
     – Páni! – skríkol, – viete, čo sa stalo?
    </tei:p>
    <tei:p>
     Priatelia nevedeli, a len hádali.
    </tei:p>
    <tei:p>
     – Zase stojí Rákóczi na hraniciach?
    </tei:p>
    <tei:p>
     – Alebo nejaké zvláštne vyznamenanie?
    </tei:p>
    <tei:p>
     – Zdedil si niečo?
    </tei:p>
    <tei:p>
     Okoličány opovržlivo mávol rukou.
    </tei:p>
    <tei:p>
     – Ani jedno, ani druhé, priatelia drahí. Likavský kastelán nemá   predsa s podobnými vecami nič do činenia. Poslal mi však radostnú   správu, po ktorej si oddýchne každý, komu záleží na tom, aby panoval   v krajine poriadok a rešpekt voči zákonom.
    </tei:p>
    <tei:p>
     Zemania zbystrili sluch.
    </tei:p>
    <tei:p>
     – Tak nám už povedz, – súrili, – nenaťahuj nás na škripec!
    </tei:p>
    <tei:p>
     – Vedzte teda, priatelia drahí, – vykríkol Okoličány, – Jánošíka   ziapali! Už ho majú!
    </tei:p>
    <tei:p>
     Takú úžasnú správu už ani vicišpánovi priatelia nevedeli zniesť   posediačky. Nadšene povyskakovali z miest a obklopili Okoličányho,   aby sa mohli na vlastné oči presvedčiť o neuveriteľnej zvesti   likavského kastelána.
    </tei:p>
    <tei:p>
     – Ukáž, kde je to? – prosili.
    </tei:p>
    <tei:p>
     Okoličány im s radostným smiechom podal kastelánov list, nech si   ho sami prečítajú, a sám sa opýtal v pozore stojaceho posla, či je   všetko pravda.
    </tei:p>
    <tei:p>
     – Veru, vaša milosť, pravda, – odpovedal úctivo posol. – Ale   podarilo sa zlapať iba Jánošíka a Uhorčíka, tí ostatní boli dakde v   hore. No veď sám Jánošík vydá za všetkých, – poznamenal napokon s   rešpektom.
    </tei:p>
    <tei:p>
     Okoličány prikývol a na chvíľu sa zamyslel.
    </tei:p>
    <tei:p>
     – Áno, – musel nakoniec uznať, – bol to neobyčajný človek.
    </tei:p>
    <tei:p>
     – A pritom i skvelý vojak, – pridal sa k pochvalným zmienkam o   Jánošíkovi hlavný notárius Andaházy, ten istý, čo sa v hodnosti   novokuruckého plukovníka musel v Ľubochnianskej doline skloniť pred   Jánošíkovým strategickým umením a prijať od neho veľkodušnú milosť.   Práve spomienka na Jánošíkovu ušľachtilosť a veľkorysosť spôsobila,   že predniesol priam obrannú reč: – Priznať treba tiež, – pokračoval v   chválospeve na zlapaného zbojníckeho kapitána, – že nad svojimi   protivníkmi mal veľkú prevahu, čo mu umožňovalo, že nad nimi   neprestajne víťazil. Ja vám hovorím, drahí priatelia, že v tom   človeku sa skrývali ohromné schopnosti. Keby sa bol narodil pod   šťastnejšou planétou, dnes by sme sa mu museli koriť s ohnutými   chrbtami. A aby ste vedeli, páni moji, – dodal ešte, – bol to jeden z   najrytierskejších protivníkov, ktorý nevedel, čo je nenávisť alebo   pomstivosť. Stačilo mu zdolať nepriateľa, neusiloval sa ho pokoriť.   Škoda, že sa dal takými chodníkmi…
    </tei:p>
    <tei:p>
     – Azda ho len neľutuješ? – spýtal sa ho ironickým hlasom vicišpán   Okoličány.
    </tei:p>
    <tei:p>
     – Ľutujem, – odpovedal úprimne Andaházy. – To však neznamená, že   jeho činy schvaľujem. Ako stoličný úradník a zeman som a musím byť za   jeho čo najprísnejšie potrestanie.
    </tei:p>
    <tei:p>
     A tým sa skončila debata o Jánošíkovi. Nasledovala hlučná oslava   víťazstva nad ním.
    </tei:p>
    <tei:p>
     V Mikuláši radosť, v Terchovej žalosť.
    </tei:p>
    <tei:p>
     V Terchovej preto, lebo tam sa Ďurko Jánošík narodil, v Mikuláši   zas preto, že tam mal umrieť. Áno, tam mal byť súdený i popravený na   výstrahu ostatným, ktorí by azda mali chuť pustiť sa v jeho   šľapajach.
    </tei:p>
    <tei:p>
     Anička ani neplakala.
    </tei:p>
    <tei:p>
     Keď sa na druhý deň dopočula, čo sa vo Valaskej Dubovej stalo, na   smrť zbledla, potočila sa, ako keby ju bol niekto päsťou búšil do   pŕs, ale oči jej ostali suché. Nemala viac sĺz. Ich prameň už dávno v   nej vyschol. Dokázala zachraňovať Ďurka Jánošíka pre svet, ale pre   seba nikdy. Úbohej Aničke nepozostávalo nič iné, než zakryť si oči   dlaňou…
    </tei:p>
    <tei:p>
     Teraz sa však veci zmenili. Teraz ide už len o Ďurka Jánošíka –   jeho mladý život ešte nikdy nebol ohrozený. Ach, páni ho majú   poriadne v hrsti a nedovolia, aby mu zas prišla na pomoc nejaká   šťastná náhoda.
    </tei:p>
    <tei:p>
     Celú noc sa bez spánku zvíjala na lôžku.
    </tei:p>
    <tei:p>
     Hrajnoha? Gajdošík?
    </tei:p>
    <tei:p>
     Odmietavo potriasla hlavou. Nie, nie. Tí ho na slobodu nedostanú.   Hej, keby tak bolo ešte pokope Jánošíkovo vojsko, dalo by sa o tom   hovoriť, lenže kde je Jánošíkova armáda? Rozprášená vo všetky svetové   strany.
    </tei:p>
    <tei:p>
     Až nad ránom jej preblesla hlavou myšlienka, z ktorej sa napokon   zrodil plán záchrany. Ach, áno, pani Zuzanka! Len tá by mohla   pomôcť!
    </tei:p>
    <tei:p>
     Keď vstala, pevne sa rozhodla zájsť do Mošoviec.
    </tei:p>
    <tei:p>
     – Vždy pomohla, pomôže i teraz, – šírilo sa Aničkino vrúcne srdce   čoraz väčšou nádejou.
    </tei:p>
    <tei:p>
     A ešte na niečo sa spoliehala Anička: či nebol Ďurko Jánošík   znamenitým vojakom, ktorý vykonal viedenskému cisárovi dobré služby?   Nebyť ľudového vojska, generál Bercsényi v Rákócziho mene i zastúpení   iste by bol znovu viedol vojnu proti Viedni. Viedenský panovník je   teda vďačnosťou zaviazaný Jánošíkovi a teraz má konečne príležitosť   ukázať ju. No a pani Zuzanka má iste vo Viedni vplyvných známych,   ktorí by mohli zakročiť.
    </tei:p>
    <tei:p>
     O chvíľu už rezko kráčala smerom k Varínu.
    </tei:p>
    <tei:p>
     „V najhoršom prípade,“ uvažovala, „sa sama vyberiem do tej   cisárskej Viedne, hodím sa panovníkovi k nohám a vyprosím si od neho   pre Ďurka milosť.“
    </tei:p>
    <tei:p>
     Bolo zase ráno, keď spoza kopca vyrástli pred ňou mošovské   strechy. A bol to, ako posledne, zase dom kušniera Malinu, pred   ktorým zastala.
    </tei:p>
    <tei:p>
     Najprv sa trochu okúňala, či má tak zavčasu vojsť dnu, ale vtom ju   uvidela z obloka Malinová. V prvej chvíli ju nepoznala a so   začudovaním pozorovala, ako si tá neznáma dievčina nerozhodne počína,   tu chytí kľučku do ruky a zase ju púšťa, akoby nemala smelosti   stlačiť ju.
    </tei:p>
    <tei:p>
     – Počuj, muž môj, – povedala Malinoví, ktorý sa práve chystal do   dielne, – ktosi chce, či nechce k nám, – a ukázala na švárne dievča   pred domom.
    </tei:p>
    <tei:p>
     Najprv ju obaja so záujmom pozorovali a potom sa Malina zrazu   udrel do čela.
    </tei:p>
    <tei:p>
     – Ale veď je to Anička z Terchovej! – zvolal natešene. – Hankina   priateľka, čo si ju aj naša pani barónka obľúbila.
    </tei:p>
    <tei:p>
     Hneď aj vybehol na podstienok a srdečne ju zval dnu:
    </tei:p>
    <tei:p>
     – Vitaj nám, dievča zlaté, – roztváral náruč. – Že si si len   spomenula na nás, starých ľudí! Pod, a buď naším milým hosťom.
    </tei:p>
    <tei:p>
     Hneď nato sa ocitla v úprimnom objatí kušnierovej ženy.
    </tei:p>
    <tei:p>
     – Také milé prekvapenie! – rozplývala sa Malinová. – A čože ťa   priviedlo z ďalekej Terchovej do Mošoviec, a zase takú smutnú! –   narážala Malinová na okolnosti jej poslednej návštevy v   Mošovciach.
    </tei:p>
    <tei:p>
     Že mladú Terchovčanku nepriviedla náhoda alebo túžba navštíviť   Hanku, to bolo starým Malinovcom jasné. Dievča je celé vzrušené a   skormútené, iste sa muselo niečo stať a zase má pomôcť jej milosť   pani barónka.
    </tei:p>
    <tei:p>
     – Myslela som si, – povedala Anička ticho, – že keď idem okolo,   musím sa pozrieť i na slečnu Hanku a na vás, ako sa vám vodí. Veď je   to ozaj už hodne dávno, čo som tu bola naposledy.
    </tei:p>
    <tei:p>
     – Hanka? – usmiala sa Malinová. – Tá je už, dieťa moje, dávno \’   vydatá.
    </tei:p>
    <tei:p>
     – Vydatá? Ach, to iste za Jánošíkovho priateľa, pána Líšku. Áno,   pamätám sa, už vtedy boli zasnúbení.
    </tei:p>
    <tei:p>
     – Veru, Anička, už ju máme dávno z domu, – zavzdychol Malina. – Od   toho času je tu ticho. Ibaže zavše, keď príde k nám na návštevu i s   mužom, ožije náš starý dom a potom je nám veselo.
    </tei:p>
    <tei:p>
     – A kde bývajú? – spýtala sa sklesle. – Ďaleko od vás?
    </tei:p>
    <tei:p>
     – No, nemohol by som povedať, že ďaleko, – potešoval ju Malina,   vidiac, ako zarmútila mladú Terchovčanku správa o Hankinej   neprítomnosti. – Len tuto v susedstve, v Martine.
    </tei:p>
    <tei:p>
     – V Martine? – zabedákala Anička. To akoby niekde na tisíce míľ   odtiaľto bývali.
    </tei:p>
    <tei:p>
     – Veru v Martine, – potvrdil pyšne Malina. – Zaťa mi tam zvolili   za notáriusa. A veru ťažká to bola voľba, lebo v zaťkových žilách   neprúdi modrá zemianska, ale len poctivá červená krv, a nezemanovi sa   ťažko dostať do župnej služby. Nuž ale potrebovali práve súceho   človeka na také dôležité miesto a súcejšieho ako Janka nenašli. Tak   ho teda zvolili a od toho času bývajú naši v Martine. Ak pôjdeš   naspäť domov cez Martin, nezabudni sa u nich zastaviť, urobíš im   veľkú radosť. Bývajú hneď vedľa župného domu.
    </tei:p>
    <tei:p>
     – Ale ja musím ísť k jej milosti pani barónke! – zaúpela   Terchovčanka.
    </tei:p>
    <tei:p>
     Aha, iste zase pre Jánošíka, hádal Malina a významne mrkol na   ženu.
    </tei:p>
    <tei:p>
     – Však sa to dá zariadiť, – potešovala ju Malinová. – Ale teraz   poď už len dnu, iste si celá vyhladnutá a unavená. Trochu horúceho   mlieka a krajec bieleho mošovského chleba ti dobre urobí…
    </tei:p>
    <tei:p>
     O chvíľu už všetci sedeli v kuchyni okolo teplej pece a Anička im   musela celú dubovskú tragédiu dopodrobna vyrozprávať.
    </tei:p>
    <tei:p>
     Malinovci ešte o týchto veciach nič nevedeli a užasnuto počúvali   Aničkinu reč.
    </tei:p>
    <tei:p>
     – Tak ho teda ziapali, – vydýchol starý Malina. – A keď ho už raz   majú, iste ho tak ľahko nepustia…
    </tei:p>
    <tei:p>
     – Obesia ho, – zašepkala Anička cez zaťaté zuby.
    </tei:p>
    <tei:p>
     – Myslíš? – zhíkla Malinová. – Azda len nie? Veď nič zlé   nespravil, ba ešte i cisárovi vzácnu službu urobil… pomoc   poskytol…
    </tei:p>
    <tei:p>
     – Práve preto ho čaká smrť, – odvetila horko Anička a Malina   chápavo prikývol hlavou.
    </tei:p>
    <tei:p>
     – No a cisárova vďačnosť?
    </tei:p>
    <tei:p>
     – Veď preto som prišla k pani Zuzanke o pomoc, – vykríkla náruživo   Anička. – Ak nepomôže pani Zuzanka, potom je už všetko márne,   Jánošíka pred katovou rukou nik viac nezachráni!
    </tei:p>
    <tei:p>
     – Chceš teda do kaštieľa? – pýtal sa Malina.
    </tei:p>
    <tei:p>
     Anička mlčky prikývla.
    </tei:p>
    <tei:p>
     – Neviem však, – povedal zamyslene Malina, – ako sa dnu dostaneš.   Na barónov rozkaz k jej milosti nikoho nepúšťajú.
    </tei:p>
    <tei:p>
     – Mňa dnu pustia, – ozvala sa energicky Malinová. – Anička nech ta   ani nejde, pôjdem ja a uvidíte, že privediem jej milosť k nám, aby tu   Aničku vypočula.
    </tei:p>
    <tei:p>
     Malina s obdivom vzhliadol k svojej žene.
    </tei:p>
    <tei:p>
     – Dobrá myšlienka, moja starká, – povedal uznanlivo. – Ale ako sa   dostaneš ty sama do kaštieľa?
    </tei:p>
    <tei:p>
     – To len ponechajte na mňa, – odvetila Malinová a len čo dopila   kávu, prehodila si veľký ručník a vydala sa na cestu do kaštieľa. Nie   cez ulicu k hlavnému vchodu, ale cez záhradu.
    </tei:p>
    <tei:p>
     Neminula sa ani celá hodinka, keď už bola naspäť, sledovaná dámou   štíhlej postavy.
    </tei:p>
    <tei:p>
     – Pani Zuzanka… – vydýchla Anička, vidiac ju cez kuchynské   okno.
    </tei:p>
    <tei:p>
     – Jej milosť! – skríkol natešene starý Malina a vybehol pred   dvere, kde pokľakol na koleno. Vždy ju tak prijímal, i keď sa pani   Zuzanka hnevala, že sa kresťanskému človeku nesluší, aby pred druhým   na kolená klesal.
    </tei:p>
    <tei:p>
     – Ach, aká je krásna, – pomyslela si Anička, keď ju uzrela, a na   okamih sa jej zmocnil pálčivý bôľ. Ba dokonca na chvíľu pani Zuzanku   pre jej krásu i znenávidela. Ale táto nenávisť bola ako náhle   vzplanutie ohňa, hneď sa pominula, ustúpila čistejším citom.
    </tei:p>
    <tei:p>
     I Anička sa rovnako ako starý Malina vrhla pred pani Zuzankou na   kolená.
    </tei:p>
    <tei:p>
     – Vstaň, dievča, – karhala ju barónka, – nesluší sa kľačať predo   mnou, sme predsa dobré priateľky, a či nie?
    </tei:p>
    <tei:p>
     Sama podala kľačiacemu dievčaťu ruku.
    </tei:p>
    <tei:p>
     – Iste mi zase nejakú trúchlivú novinu prinášaš, – povedala so   smutným úsmevom. –– Prichádzaš ku mne, len keď je zle. Ale neboj sa,   Anička, – dodala rýchle, keď videla, ako sa takáto reč Terchovčanky   dotkla, – vždy si mi vítaná, mám ťa rada pre tvoju vernosť a   oddanosť.
    </tei:p>
    <tei:p>
     Keď dopovedala, privinula Aničku k sebe a pohladkala ju po   vlasoch.
    </tei:p>
    <tei:p>
     – A teraz mi povedz, aká je zvesť, ktorú mi prinášaš, – riekla   prívetivo.
    </tei:p>
    <tei:p>
     – Ach, vaša milosť, – vyrazila zo seba Anička vášnivo, – po pomoc   prichádzam.
    </tei:p>
    <tei:p>
     Barónka zbledla.
    </tei:p>
    <tei:p>
     – Po pomoc? Komu?
    </tei:p>
    <tei:p>
     Tak sa pýtala. Ale ona už dobre vedela, komu po pomoc, prezradilo   jej to srdce, ktoré v tej chvíli strachom i nevýslovným bôľom   zabúšilo.
    </tei:p>
    <tei:p>
     – Ďurkovi Jánošíkovi, – zašepkala Terchovčanka so sklopenými   očami.
    </tei:p>
    <tei:p>
     Pani Zuzanka prikývla.
    </tei:p>
    <tei:p>
     – Tušila som, – povedala mdlým hlasom, – nikdy neprichádzaš ku mne   s dobrou správou.
    </tei:p>
    <tei:p>
     – Nie mojou vinou, – lomila rukami Anička, – vaša milosť…
    </tei:p>
    <tei:p>
     – Viem, viem, dievča, ani ti nič nevyčítam, to už tvoj osud je   taký. Urobím, čo je v mojich silách, len ešte neviem, čo sa vlastne   stalo.
    </tei:p>
    <tei:p>
     Anička teda rozprávala. A čím ďalej hovorila, tým väčšmi bledla   tvár užasnutej barónky.
    </tei:p>
    <tei:p>
     – V Likave… – šepkali jej pery, keď Anička skončila.
    </tei:p>
    <tei:p>
     – Áno, vaša milosť, – vykríkla trpko Terchovčanka, – a zemania sa   mu iste kruto vypomstia!
    </tei:p>
    <tei:p>
     Barónkina hlava sa v súhlase sklonila.
    </tei:p>
    <tei:p>
     – Veru, Anička, nebudú mať zľutovania, keď ho už raz majú v   rukách.
    </tei:p>
    <tei:p>
     Predstava, čo spravia s Ďurkom Jánošíkom, tak zapôsobila na pani   Zuzanku, že si priložila ruky k tvári a hlasne zavzlykala.
    </tei:p>
    <tei:p>
     – Hrozné, hrozné…
    </tei:p>
    <tei:p>
     Malinovci nemo hľadeli na prejav srdcervúceho bôľu a sami mali   plné oči sĺz.
    </tei:p>
    <tei:p>
     – Veď by ho oni zahubili, na smrť umučili a jeho telo pohanili, –   zúfala pani Zuzanka, úplne premožená nevýslovným bôľom i zdesením. A   vo svojej uštvanej mysli už aj jasne videla, ako vedú Ďurka pod   šibenicu, ako ho na pokyn strašného chlapa v červenej kukle schmatnú   katovi suroví holomci a povesia na pripravený ostrý hák…
    </tei:p>
    <tei:p>
     Tento obraz bol taký jasný a určitý, že pani Zuzanka nevdojak   preľaknuto vykríkla a potom sa jej zatmilo pred očami. Na chvíľu   stratila vedomie, ale hneď sa prebrala.
    </tei:p>
    <tei:p>
     – Odpusťte, – šepkala, – ani neviem, čo sa to so mnou dialo.   Videla som niečo strašné…
    </tei:p>
    <tei:p>
     Keď im rozpovedala, aké mala videnie, všetci prítomní strnuli v   hrôze. A všetkých v tej chvíli akoby ovial ľadový vzduch…
    </tei:p>
    <tei:p>
     Prvá sa spamätala Anička.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     – Nie! – skríkla zdesene. – To sa nesmie nikdy stať! Ďurko Jánošík   nesmie zahynúť takou hanebnou smrťou. Radšej ho usmrtím sama týmito   rukami, než by mala siahnuť naňho katova špinavá ruka!
    </tei:p>
    <tei:p>
     Pani Zuzanka v úžase hľadela na vzrušenú Terchovčanku.
    </tei:p>
    <tei:p>
     „Ach, všelijako sa prejavuje v srdci ženskom láska!“ vzdychla pani   Zuzanka a myslela pritom i na seba, ako ju tiež nikdy nemohla   ovládnuť a poddala sa jej.
    </tei:p>
    <tei:p>
     – Musíme niečo spraviť, aby sa nestalo to najhroznejšie, –   chlácholila rozvášnenú Terchovčanku a pritiahla si ju k sebe. –   Verím, že súd by nepoznal milosti a vyniesol by smrteľný ortieľ, také   je pobúrenie v zemianstve proti Jánošíkovi, ktorý si dovolil postaviť   sa so zbraňou v ruke proti panskému svetu…
    </tei:p>
    <tei:p>
     – Teda pomôžete! – vykríkla Anička s rozjasnenou tvárou.
    </tei:p>
    <tei:p>
     – Pravdaže pomôžem, – hlesla pani Zuzanka, – veď sama by som sotva   prežila Ďurkovu smrť. Ako by som nepomohla…
    </tei:p>
    <tei:p>
     – Ach, vaša milosť, – zvolala náhle Anička, – ja už mám celú vec   dobre premyslenú, ja už viem, čo by sa dalo robiť!
    </tei:p>
    <tei:p>
     – Ty už máš nejaký plán? – žasla pani Zuzanka a potom nedočkavo   povedala: – Aký?
    </tei:p>
    <tei:p>
     Anička jej podrobne rozpovedala, ako si predstavuje Ďurkovu   záchranu. Ako má pani Zuzanka orodovať u viedenského cisára za Ďurkov   život, ako sa má odvolávať na jeho zásluhy v bojoch proti Bercsényimu   a ako sa má, keby to všetko nepomohlo, hoci i na kolená hodiť pred   cisárom, ktorý potom iste neodolá prosbám takej vzácnej a krásnej   dámy…
    </tei:p>
    <tei:p>
     Bolo to všetko veľmi naivné, zdravým dedinským rozumom premyslené,   a predsa bolo v tejto prostote toľko zdravého jadra, že pani Zuzanka,   ktorá sa na začiatku reči mohla len slabo usmievať, teraz sama náhle   vzplanula a srdce jej prudko zatĺklo od vzrušenia.
    </tei:p>
    <tei:p>
     – Pravdu máš, Anička, – zvolala, – márne by som modlikala po   Uhorskej, moje prosby by všade narazili na hluché uši, keďže strach   zemanov pred Ďurkom Jánošíkom je príliš veľký. Veru, Anička, tu nám   len Viedeň pomôže, a ja do tej Viedne, keď bude treba, sama dôjdem,   veď tam mám dosť vplyvných známych, ktorí mi urovnajú cestu k   cisárovi…
    </tei:p>
    <tei:p>
     – Ešte máme ďaleko do Viedne?
    </tei:p>
    <tei:p>
     – Nie, vaša milosť. Len sa ráčte trocha nahnúť z oblôčika a   pozrieť na ihlu, čo vyčnieva tam z obzoru. To je, vaša milosť, slávna   veža svätoštefanská, čo znamená, že o dve hodinky sme už vo   Viedni.
    </tei:p>
    <tei:p>
     Pani Zuzanka sa dychtivo vyklonila z obloka kočiara a túžobne sa   dívala na vysokú rovnú čiaru, ktorá vyčnievala zo západného obzoru do   belasej výšky.
    </tei:p>
    <tei:p>
     – Teda o dve hodiny… – zopakovala a netrpezlivo pohodila hlavou. –   Nemá konca-kraja to naše cestovanie.
    </tei:p>
    <tei:p>
     – Veď už len ráčte mať trochu trpezlivosti, – odvetil dobromyseľne   starý Tomáš, ktorý slúžil už i barónovmu otcovi ako kočiš a mohol si   dovoliť viac ako ktorýkoľvek z čeľade v kaštieli. – I tie dve hodinky   prejdú, ako prešlo tých šesť dní, čo sme na ceste…
    </tei:p>
    <tei:p>
     Barónku po celý čas prenasledovala vidina, ako vlečú Ďurka   Jánošíka pod šibenicu a ako mu vbodávajú do tela hák. Len aby   neprišla neskoro, aby všetka jej námaha nebola zbytočná! A pritom tá   strašná neistota, čo sa s ním deje v Mikuláši. Vedela iba toľko, že   ho postavia pred súd a vynesú nad ním hrdelný ortieľ, a ak ona teraz   nevymôže u panovníka milosť, mikulášski páni nebudú dlho otáľať a   popravia Ďurka hneď po vynesení rozsudku.
    </tei:p>
    <tei:p>
     – Len aby som neprišla neskoro, len aby som neprišla neskoro, –   znelo pani Zuzanke neprestajne v ušiach.
    </tei:p>
    <tei:p>
     Odchod z Mošoviec?
    </tei:p>
    <tei:p>
     Ach, všetko šlo až napodiv hladko.
    </tei:p>
    <tei:p>
     Baróna nebolo doma, bohvie, po ktorých kaštieľoch sa túlal za   ľahkou zábavou.
    </tei:p>
    <tei:p>
     Pani dala jednoducho zapriahnuť a starému Tomášovi povedala, že sa   ide do Viedne. Tak rada by bola vzala so sebou i Haničku Líškovú, ale   tá teraz hľadela v ústrety rodinnej udalosti. Vybrala sa teda do   veľkého sveta sama-samučičká. Mala však vo Viedni dosť vznešených   známych, aby nemusela mať strach, že ju nepripustia pred panovníka.   Najmä strýc Klement, ktorý sa už dávno porakúštil a vo Viedni pevné   korene zapustil, jej bude iste dostatočne na pomoci, lebo vplyv   takého cisárskeho tajného radcu, akým bol strýc Klement, iste ďaleko   siaha. Len nesmie strýcovi prezradiť, načo chce predstúpiť pred   panovníka, lebo strýc bol vždy strohý a nekompromisný vo svojom   aristokratickom sebavedomí a nikdy by neprivolil, aby dcéra grófa   Pongráca šla žobrať milosť pre zbojníckeho kapitána, i keď má také   slávne meno.
    </tei:p>
    <tei:p>
     – Už len hodinku, vaša milosť! – vytrhol ju z hlbokého snenia   veselý hlas starého Tomáša.
    </tei:p>
    <tei:p>
     Vyklonila sa z okna a zazrela už svätoštefanskú vežu, ktorá   kráľovský dominovala nad celým okolím.
    </tei:p>
    <tei:p>
     – A kde sa zastavíme najprv? – vyzvedal sa kočiš.
    </tei:p>
    <tei:p>
     – Kde? – odvetila živo pani Zuzanka. – U jeho excelencie pána   tajného radcu.
    </tei:p>
    <tei:p>
     – Ach, u pána grófa Klementa, – prikývol hlavou spokojne. Poznal   Viedeň dobre, veď koľko ráz sem doviezol nebohého i terajšieho   baróna, keď sem prišli za zábavou alebo za povinnosťami. Poznal dobre   i grófa Klementa Pongráca, bol uňho s pani Zuzankou častejšie.
    </tei:p>
    <tei:p>
     – To je dobre, vaša milosť, – mienil po chvíľke. – Palác jeho   excelencie leží práve na Kärtnerstrasse, kadiaľ vedie i naša   cesta.
    </tei:p>
    <tei:p>
     O hodinku zastavil kone pred dvojposchodovým na oranžovo natretým   palácom s grófskou korunou nad ozdobným kamenným portálom, hneď za   Korutánskou bránou.
    </tei:p>
    <tei:p>
     Pribehol lokaj v červeno-zlatej livreji a úctivo otvoril dvere   kočiara.
    </tei:p>
    <tei:p>
     Poznal starého Tomáša i bledú krásnu tvár, ktorá sa dívala z   kočiara.
    </tei:p>
    <tei:p>
     – Jeho excelencia je práve pri dvore, – ukláňal sa, – ale ráčte   zostúpiť, všetko pripravím, aby vaša milosť našla v paláci úplné   pohodlie.
    </tei:p>
    <tei:p>
     To veru bolo potrebné poznamenať, lebo strýc Klement bol zarytým   starým mládencom a vnútorné zariadenie paláca bolo všelijaké, len nie   pohodlné.
    </tei:p>
    <tei:p>
     – Nepotrebujem nijaké pohodlie, – odmietala pani Zuzanka, – zdržím   sa tu len deň-dva a hneď odcestujem naspäť. Musím však hneď hovoriť   so strýcom. Kde by som ho našla?
    </tei:p>
    <tei:p>
     Lokaj ľútostivo rozhodil rukami.
    </tei:p>
    <tei:p>
     – Neviem povedať presne, vaša milosť. Iste niekde v Hofburgu.   Možno, že práve zasadá rada a jeho excelencia je tam prítomná. Ale   azda by sa to vaša milosť dozvedela na hlavnej strážnici.
    </tei:p>
    <tei:p>
     Starý Tomáš poznal cestu i do hradu, a tak za malú štvrťhodinku   zastal pred ohromnou pochmúrnou budovou, pred ktorou si pyšne,   parádnym krokom vykračovala stráž.
    </tei:p>
    <tei:p>
     I mnoho zvedavcov sa tam tiesnilo, lebo to bol práve čas, keď   cisárski manželia v pozlátenom ťažkom kočiari chodievali na vychádzku   potešiť srdcia bodrých Viedenčanov a dať im príležitosť, aby   prejavili svoju oddanosť panovníkovi.
    </tei:p>
    <tei:p>
     Kočiar pani Zuzanky nepustili cez bránu k hlavnej stráži, musí   vraj počkať, lebo každú chvíľu sa už môže zjaviť kočiar ich   veličenstiev.
    </tei:p>
    <tei:p>
     Neminula ani polhodinka a pani Zuzanka si už zúfala pre toto   zdržanie, keď zaznelo prenikavé trúbenie a bubnovanie. Nato sa z   brány vyrojil tucet vojakov, ktorí sa postavili do radu, zazneli   ostré veliteľské slová a už sa s tupým rachotom vyvalil z brány ťažký   pozlátený a celkom otvorený kočiar, v ktorom sedeli dvaja pekní,   pomerne mladí ľudia.
    </tei:p>
    <tei:p>
     Cisár Karol III. a jeho žena.
    </tei:p>
    <tei:p>
     – Sláva! – zaburácalo námestím pred cisárskym hradom.
    </tei:p>
    <tei:p>
     – Nech žije náš milovaný panovník!
    </tei:p>
    <tei:p>
     – Nech žije i jej veličenstvo!
    </tei:p>
    <tei:p>
     Cisár sa vážne uklonil na obe strany a cisárovná odpovedala tichým   úsmevom.
    </tei:p>
    <tei:p>
     Pani Zuzanka pritisla tvár k obloku a túžobne sa zadívala na   cisára.
    </tei:p>
    <tei:p>
     Hľa, človek, ktorý rozhoduje nad životom i smrťou poddaných a   ktorému sú povinní poslušnosťou i najmocnejší tejto krajiny. Má v   moci zmeniť ortiele a omilostiť i tých najzlotrilejších vrahov, keď   to uzná za dobré.
    </tei:p>
    <tei:p>
     A má v moci zrušiť i rozsudok liptovských pánov a vyrvať im z rúk   Ďurka Jánošíka, ktorému je predsa sám zaviazaný vďakou za dobré   služby.
    </tei:p>
    <tei:p>
     V tej chvíli padol cisárov zrak na kočiar pani Zuzanky a na okamih   sa im oči stretli. Zrak cisárov vyjadroval údiv nad ušľachtilou   krásou neznámej cudzinky a zrak pani Zuzanky vyjadroval nemú   prosbu.
    </tei:p>
    <tei:p>
     Chvíľu sa zdalo, akoby cisár chcel dať kočišovi znamenie, aby ho   zaviezol k čiernemu kočiaru krásnej cudzinky, ale potom vrhol tajný   pohľad na svoju ženu a zarazil sa.
    </tei:p>
    <tei:p>
     Pani Zuzanka to všetko dobre pozorovala a pobavil ju cisárov   strach pred manželkinou žiarlivosťou. Ale potom zvážnela a pomyslela   si:
    </tei:p>
    <tei:p>
     „Keby tušil, s čím k nemu idem, neviem, či by si počínal tak   galantne.“
    </tei:p>
    <tei:p>
     Konečne sa dostali k hlavnej stráži a pani Zuzanka predniesla   svoju žiadosť obrovskému, hladko vyholenému majorovi, ktorý tu konal   službu.
    </tei:p>
    <tei:p>
     Ten ju dvorne vypočul a potom odvetil:
    </tei:p>
    <tei:p>
     – Jeho excelencia pán gróf Pongrác? Ach, toho iste nájdete niekde   v cisárskych kanceláriách. Len ráčte dnu, však vás napravia, kam máte   ísť.
    </tei:p>
    <tei:p>
     Chvalabohu, to všetko bolo zbytočné.
    </tei:p>
    <tei:p>
     Z budovy hradu vykročil vysoký štíhly starec a s nesmiernou   dôstojnosťou opätoval pozdravy okoloidúcich ľudí, ktorí sa mu hlboko   klaňali.
    </tei:p>
    <tei:p>
     – Strýčko Klement! – vykríkla pani Zuzanka radostne a utekala v   ústrety blížiacemu sa starcovi.
    </tei:p>
    <tei:p>
     – Pozrime sa, naša milá Zuzanka! – vyhŕklo prekvapene z grófa a   tvár sa mu hneď vyjasnila. Bol to navonok pyšný, neprístupný   aristokrat, ale srdce mal zlaté, čo pani Zuzanka veľmi dobre vedela a   bola odhodlaná využiť túto strýkovu ľudskú stránku do krajnosti.
    </tei:p>
    <tei:p>
     – Práve vás hľadám, – riekla, keď už bola strýca na obe líca   vybozkávala.
    </tei:p>
    <tei:p>
     – A je to také súrne, že si musela za mnou až na hrad? – čudoval   sa Pongrác, hladkajúc neter po tvári. – Nemohla si ma počkať   doma?
    </tei:p>
    <tei:p>
     – Je to veľmi súrne, strýko zlatý, – odpovedala rovno pani Zuzanka   a jej zázračné modré oči s toľkým milým čarom obotkávali srdce   starého aristokrata, že začalo mäknúť ako vosk na slnci.
    </tei:p>
    <tei:p>
     – Hm, – vrtel strýc Klement hlavou, – ale je to bláznivá   myšlienka, prísť do Viedne z takej diaľky, neodpočinúť si a ešte v   zaprášenom kočiari ísť rovno na hrad, ako keby si utekala k   panovníkovi vymodlikať život niekomu, komu už len na vlásku visí.
    </tei:p>
    <tei:p>
     Pani Zuzanka zarazene pozrela na strýca Klementa. Tuší azda niečo?   Alebo dokonca i vie?
    </tei:p>
    <tei:p>
     Ale nie. To je úplne nemožné, odkiaľ by mohol vedieť alebo tušiť?   Bystré oči starého grófa sa síce na ňu dívali udivene, ale okrem   údivu a radosti zo stretnutia nebolo v nich nič iné.
    </tei:p>
    <tei:p>
     S úľavou vydýchla.
    </tei:p>
    <tei:p>
     ~– A čo, – odvetila so šelmovským úsmevom, – keby to tak bolo?
    </tei:p>
    <tei:p>
     – Nemožné! – vykríkol gróf. – Že by azda tvoj muž zasa vyviedol   dajakú politickú hlúposť? Ale o tom by som musel vedieť…
    </tei:p>
    <tei:p>
     Pani Zuzanka sa sucho zasmiala.
    </tei:p>
    <tei:p>
     – Sú na svete ešte aj iní ľudia okrem môjho manžela, – odpovedala   s nechuťou a odvrátila sa.
    </tei:p>
    <tei:p>
     Gróf udivene pozrel na svoju neter, čo má táto čudná odpoveď   znamenať, a potom si nejasne spomenul na akési reči, že manželstvo   jeho netere so surovým mošovským barónom nie je práve   najšťastnejšie.
    </tei:p>
    <tei:p>
     Ale skôr ako mohli ďalej pokračovať v tomto zaujímavom rozhovore,   prerušilo ich hlučné volanie na slávu, ktoré sa ako oheň šírilo po   celom námestí.
    </tei:p>
    <tei:p>
     Gróf v okamihu zabudol na všetko, o čom so svojou neterou hovoril,   a vzrušene sa otáčal na všetky strany, hľadajúc očami cisársky   kočiar. Ale márne sa rozhliadal, nebolo ho nikde.
    </tei:p>
    <tei:p>
     Až naraz sa v ňom zatajil dych.
    </tei:p>
    <tei:p>
     V tej chvíli sa ukázala medzi špalierom nadšene kričiacich a   klobúkmi i šatkami mávajúcich Viedenčanov útla, štíhla postava, ktorú   veľmi dobre poznal.
    </tei:p>
    <tei:p>
     – Jeho veličenstvo! – vykríkol naľakane. – Čože sa len stalo, že   jeho veličenstvo sa vracia pešky z vychádzky?
    </tei:p>
    <tei:p>
     – Robí to často? – pýtala sa so záujmom pani Zuzanka.
    </tei:p>
    <tei:p>
     – Práveže málokedy, – odpovedal vzrušene grófa už sa chystal   zaujať obvyklú pózu dvorana pred panovníkom.
    </tei:p>
    <tei:p>
     Gróf však takmer zmeravel, keď videl, že cisár, namiesto aby šiel   priamo k bráne hradu, kráča rovno k nemu, sledovaný udivenými   pohľadmi na slávu volajúcich Viedenčanov.
    </tei:p>
    <tei:p>
     – Ježišmária! – zastenal. – Azda som sa niečoho dopustil?
    </tei:p>
    <tei:p>
     Rýchle si pospytoval svedomie, a keď zistil, že je čisté, spokojne   si vydýchol. Nech príde, čo prísť má, cisárska milosť alebo nemilosť,   jeho pongrácovský štít je čistý ako ľalia.
    </tei:p>
    <tei:p>
     – Vaše veličenstvo, – uklonil sa hlboko, lebo cisár už stál pred   ním, priateľsky mu podával ruku, ktorú gróf úctivo pobozkal.
    </tei:p>
    <tei:p>
     – Čudujete sa, že som tak skoro naspäť, a to pešky, však? –   usmieval sa cisár, s neskrývaným záujmom hľadiac na krásnu, štíhlu   ženu, ktorá sa mu so vzrušenou tvárou tiež hlboko uklonila. – Zabudol   som si tabatierku, a vy viete, že ja bez tabatierky ani na krok.
    </tei:p>
    <tei:p>
     – Ale veď lokaj… – jachtal gróf.
    </tei:p>
    <tei:p>
     – Aby si z môjho drahocenného egyptského tabaku sám zašnupal? To   veru nie! – smial sa cisár.
    </tei:p>
    <tei:p>
     – Návšteva z vidieka, ako vidím, – ukázal lorňonom na pani   Zuzanku.
    </tei:p>
    <tei:p>
     Gróf sa v rozpakoch obrátil a až po uši zapýril pri pomyslení, že   zaprášený, zablatený vidiecky zemiansky kočiar sa neveľmi hodí sem na   honosné námestie pred cisárskym hradom.
    </tei:p>
    <tei:p>
     – Áno, vaše veličenstvo, – vyjachtal, – moja neter, barónka   Révayová, rodená kontesa Pongrácová.
    </tei:p>
    <tei:p>
     Cisár sa dvorne uklonil, uprel zvedavý pohľad do belasých očí pani   Zuzanky a pomyslel si, že krajšie oči dosiaľ ešte nevidel.
    </tei:p>
    <tei:p>
     – Musela to byť iste veľmi vážna príčina, – povedal priateľsky, –   pre ktorú sem barónka prišla a vyhľadala svojho strýca priamo na   hrade.
    </tei:p>
    <tei:p>
     Tvár pani Zuzanky sa od silného vzrušenia zapálila. Ach, tu je   konečne jedinečná príležitosť vyprosiť milosť pre Ďurka Jánošíka.
    </tei:p>
    <tei:p>
     Neváhala ju využiť.
    </tei:p>
    <tei:p>
     – Vaše veličenstvo má pravdu, – povedala ticho so sklopenými   očami. – Prišla som do Viedne vyprosiť milosť…
    </tei:p>
    <tei:p>
     – Ale, Zuzanka! – vykríkol rozhorčene gróf, ktorý sa rozhneval, že   sa jeho neter odvažuje obťažovať panovníka priamo na ulici. V ďalších   výčitkách ho však zarazil odmietavý cisárov posunok.
    </tei:p>
    <tei:p>
     – Milosť? – čudoval sa s pozdvihnutým obočím. – A pre koho, milá   barónka?
    </tei:p>
    <tei:p>
     – Pre nevinne väzneného a dnes už možno i na smrť odsúdeného   človeka! – odpovedala pevne pani Zuzanka.
    </tei:p>
    <tei:p>
     Cisárov pohľad vyjadroval čoraz väčší údiv, zatiaľ čo grófov   pohľad sa čoraz väčšmi zatemňoval. Ach, tá hanba, čo mu jeho   nešťastná neter robí.
    </tei:p>
    <tei:p>
     – Teda ide o nevinného? – zvolal so záujmom cisár. – To je vážna   vec, krásna pani, musíme si o tom dôkladnejšie pohovoriť. Poďte, aby   som mohol o veci rozhodnúť, ako sa svedčí na panovníka.
    </tei:p>
    <tei:p>
     Vzal ju dvorne za ruku a pani Zuzanka ako v snách kráčala po   cisárovom boku špalierom zvedavých Viedenčanov.
    </tei:p>
    <tei:p>
     Ani nevedela, ako prešla do vnútorných miestností hradu, až sa   našla v ohromnej, zlatom skvúcej dvorane. Panovník si sadol do   pohodlného červeného kresla. To bol cisársky trón.
    </tei:p>
    <tei:p>
     – A teraz hovorte, krásna dáma, – ozval sa panovník príjemným   hlasom, – čím vám máme poslúžiť? Ak je váš chránenec naozaj nevinný,   iste ho neminie naša cisárska milosť.
    </tei:p>
    <tei:p>
     Posledné panovníkove slová stačili, aby prinavrátili pani Zuzanke   duchaprítomnosť. Teraz už vôbec nedbala na strýca Klementa, ktorý   stál po boku cisárskeho trónu a strašne sa na ňu mračil, keď smelo   odpovedala:
    </tei:p>
    <tei:p>
     – Vaše veličenstvo, – riekla pevne, – ide o človeka, ktorý   preukázal vášmu veličenstvu veľké služby a ktorý má dnes zaplatiť   životom za svoju vernosť.
    </tei:p>
    <tei:p>
     – Kto je to?
    </tei:p>
    <tei:p>
     – Ďurko Jánošík, vaše veličenstvo.
    </tei:p>
    <tei:p>
     – Ten rebel?
    </tei:p>
    <tei:p>
     – Možno, ale rebelom sa stal pre nevernosť a krutovládu uhorského   zemianstva. Nebyť jeho, Bercsényi by ešte i dnes ohrozoval istotu   ríše.
    </tei:p>
    <tei:p>
     Cisár sa s obdivom díval na vzrušenú krásavicu.
    </tei:p>
    <tei:p>
     – Viem o tom niečo, – odpovedal zamyslene, – ale prečo háji   manželka uhorského magnáta vec takého zbojníckeho dobrodruha?
    </tei:p>
    <tei:p>
     – Prečo, vaše veličenstvo? – odpovedala pani Zuzanka. – Lebo toho   dobrodruha poznám, vyrástol pod patronátom môjho otca, chcel vždy   dobro, konal dobro, a práve vtedy ho zradil sám cisársky generál.
    </tei:p>
    <tei:p>
     – Heister? – spýtal sa zamračene cisár.
    </tei:p>
    <tei:p>
     – Áno, vaše veličenstvo, sám Heister, – odvetila pani Zuzanka a   pravdivými slovami vylíčila, aká krivda sa stala Ďurkovi   Jánošíkovi.
    </tei:p>
    <tei:p>
     – Bol vaším najoddanejším a najcennejším spojencom, vaše   veličenstvo, – končila.
    </tei:p>
    <tei:p>
     Ešte dlho trval rozhovor medzi panovníkom a krásnou šľachtičnou,   až nakoniec panovník zostúpil z výšky svojho trónu a hlasno, aby to   každý počul, vyhlásil: – Udeľujem milosť Ďurkovi Jánošíkovi.   Hrdelného zločinu sa nedopustil, možno ho súdiť len pre prípadné   prečiny.
    </tei:p>
    <tei:p>
     Trinásteho marca roku Pána 1713. To bol deň súdu nad zlapaným   zbojníckym kapitánom Ďurkom Jánošíkom.
    </tei:p>
    <tei:p>
     A že išlo práve oňho, všetko to putovalo do Liptovského Svätého   Mikuláša. Hradské, vedúce do Mikuláša, boli preplnené zemianskymi   kočiarmi i peším ľudom, aby nikomu neušlo nič z toho, čo sa bude diať   na prísnom panskom súde.
    </tei:p>
    <tei:p>
     Všetko sa to ponáhľalo k župnému domu, kde mal byť súd. Pravda,   jeho milosť pán podžupan Okoličány sa už vopred postaral o to, aby do   župného domu boli pripustení iba zemania a mikulášski mešťania.
    </tei:p>
    <tei:p>
     A tak sa stalo, že ráno toho pamätného dňa sa okolo župného domu   rozložil tábor tých, ktorí neboli k súdnemu pojednávaniu   pripustení.
    </tei:p>
    <tei:p>
     Jeden z nich, mocný, nápadne plecnatý chlap, polohlasne povedal   svojmu kamarátovi, štíhlemu, švárnemu mládencovi.
    </tei:p>
    <tei:p>
     – Ak teraz nie, tak už nikdy.
    </tei:p>
    <tei:p>
     Gajdošík ticho odpovedal:
    </tei:p>
    <tei:p>
     – Bojím sa, že sa nám nič nepodarí.
    </tei:p>
    <tei:p>
     – Máš azda strach? – spýtal sa Hrajnoha.
    </tei:p>
    <tei:p>
     – Nemám strach, chýba mi však viera, že by sa nám mohlo niečo   podariť.
    </tei:p>
    <tei:p>
     Hrajnoha ľútostivo prikývol hlavou:
    </tei:p>
    <tei:p>
     – Musím sa priznať, – povedal, – že ja si to tiež myslím.
    </tei:p>
    <tei:p>
     – A vymyslel si si už niečo? – spýtal sa ho Gajdošík.
    </tei:p>
    <tei:p>
     – Vôbec nič. Veď keby nás aspoň pustili dnu, lenže my nie sme   zemania…
    </tei:p>
    <tei:p>
     – Čo však neznamená, že by sme sa nimi nemohli stať, – poznamenal   Gajdošík.
    </tei:p>
    <tei:p>
     Hrajnoha sa pozornejšie zadíval na svojho druha.
    </tei:p>
    <tei:p>
     – Akú čertovinu máš zasa na mysli? – spýtal sa ho.
    </tei:p>
    <tei:p>
     Gajdošík sa nahol k Hrajnohovi a čosi mu zašepkal do ucha.
    </tei:p>
    <tei:p>
     Hrajnohova chmúrna tvár sa rozjasnila.
    </tei:p>
    <tei:p>
     – To už hej, tak áno. Len kde si zaopatríme zemianske háby?
    </tei:p>
    <tei:p>
     – To je najmenej, – pohodil rukou Gajdošík. – Mikulášske domy sú   ako po vymretí, nebude ťažké vkradnúť sa niektorému zemanovi do bytu   a vypožičať si dvoje zemianskych šiat.
    </tei:p>
    <tei:p>
     Zanedlho vyliezli zo zadného obloka jedného pyšného zemianskeho   domu dve náležíte vyobliekané postavy a obozretne sa poobzerali, či   ich niekto nezočil. Boli to zbytočné starosti, lebo tohto dňa bol   celý Mikuláš ak nie v súdnej sieni župného domu, tak na námestí pred   župným domom. Nikto si nechcel dať ujsť príležitosť pozrieť sa na   chýrneho zbojníckeho kapitána, keď ho povedú z palúdzskeho kaštieľa   Vranov v okovách do stoličného domu…
    </tei:p>
    <tei:p>
     Obaja priatelia bezstarostne vkročili do stoličnej dvorany, ktorá   už bola do posledného miesta nabitá. Slávny súd ešte nebol prítomný,   ten vkročí do siene, až keď sa na chodbe ozve rinčanie väzňových   okov.
    </tei:p>
    <tei:p>
     – Ale ich tu je, – poznamenal Hrajnoha. – A všetci len preto   prišli sem, aby sa mohli pokochať na Ďurkovom ponížení.
    </tei:p>
    <tei:p>
     – Hyeny sú to, a nie ľudia, – súhlasil Gajdošík.
    </tei:p>
    <tei:p>
     Netrvalo dlho a zvonku doľahol veľký krik.
    </tei:p>
    <tei:p>
     – Už ho vedú! – bolo počuť.
    </tei:p>
    <tei:p>
     Už je tu Jánošík! – skríkol niekto i vo dvorane a všetci páni   povyskakovali a hrnuli sa k oknu pozrieť, ako vedú Jánošíka v ťažkých   okovách.
    </tei:p>
    <tei:p>
     Tam dolu na námestí všetko vrelo. Každý sa chcel dostať dopredu,   aby lepšie videl; bol z toho neuveriteľný zmätok. Ľudia kričali,   nadávali, ba miestami sa už aj ruvali.
    </tei:p>
    <tei:p>
     – Tamhľa ho vedú!
    </tei:p>
    <tei:p>
     Dvadsať pandúrov okolo neho, aby im neušiel!
    </tei:p>
    <tei:p>
     Vidíte ho, aký je bledý? To ho už strach hryzie.
    </tei:p>
    <tei:p>
     Jánošík, a báť sa? Keby ste netárali! Veď keby chcel, rozpráši   svojimi okovami všetkých pandúrov a v tej chvíli je voľný.
    </tei:p>
    <tei:p>
     Takéto a podobné reči viedli mikulášski a vidiecki občania na   rozvírenom námestí, keď sa Ďurko Jánošík v sprievode dvoch tuctov   pandúrov zjavil na námestí a so vztýčenou hlavou kráčal, rinčiac   okovami.
    </tei:p>
    <tei:p>
     <!-- a picture in the original has been omitted-->
     <tei:gap unit="graphic"/>
    </tei:p>
    <tei:p>
     Pandúri museli vynaložiť všetku silu, aby zvedavcov udržali v   náležitej vzdialenosti od Jánošíka. I strach veru mali, že hôrni   chlapci sú niekde nablízku. Keby sa tak náhle na nich vrhli, bolo by   im hračkou v tejto strašnej tlačenici vyrvať väzňa a zmiznúť s ním v   neprehľadnom dave, ktorý aj tak stál viac na strane Jánošíka, než na   strane pánov.
    </tei:p>
    <tei:p>
     Takého názoru boli aj Gajdošík s Hrajnohom, ktorí stáli za   chrbtami zemanov, tlačiacich sa pri okne, a starostlivo pozorovali,   čo sa na námestí robí.
    </tei:p>
    <tei:p>
     Nepovedali, čo si myslia, len na seba mlčky pozreli a rezignovane   pokrčili plecami.
    </tei:p>
    <tei:p>
     Ich pohľad hovoril:
    </tei:p>
    <tei:p>
     – Veď my vieme, čo by sa tu dalo robiť, ale kdeže vziať hôrnych   chlapcov, ktorí by prepadli pandúrov a väzňa im vyrvali? My dvaja na   to nestačíme.
    </tei:p>
    <tei:p>
     To ešte nevedeli, že kdesi vo veľkej diaľke hrči hore Váhom panský   kočiar, v kočiari krásna mladá žena a v jej ruke drahocenný pergamen   so zlatou cisárskou pečaťou, v ktorom je Ďurkovi Jánošíkovi udelená   milosť.
    </tei:p>
    <tei:p>
     Ale nevedeli to ani páni sudcovia, ktorí si práve odievali taláre,   aby Ďurka Jánošíka na smrť odsúdili. A nemal o tom potuchy ani ten,   ktorého sa to týkalo najväčšmi: Ďurko Jánošík.
    </tei:p>
    <tei:p>
     Ach, keď bola pani Zuzanka so svojím radostným posolstvom ešte tak   ďaleko… A príde vôbec zavčasu, aby zachránila Ďurka Jánošíka pred   potupnou smrťou?
    </tei:p>
    <tei:p>
     Keď sa rinčanie okov ozvalo už na schodišti, všetci zemania sedeli   na svojich miestach a tvárili sa prenáramne dôstojne.
    </tei:p>
    <tei:p>
     Len na tvárach dvoch „zemanov“ sa zračil hlboký súcit, ktorý čudne   kontrastoval s nenávisťou na tvárach ostatných pánov.
    </tei:p>
    <tei:p>
     Podarí sa, nepodarí? – vírilo sa v mysli Hrajnohovej a   Gajdošíkovej, ktorí si sadli dopredu, aby boli Jánošíkovi nablízku a   aby ich i Jánošík hneď uvidel, keď vstúpi do dvorany.
    </tei:p>
    <tei:p>
     Konečne sa roztvorili dvere a v nich sa zjavil hradný dôstojník z   Likavy, kráčajúci na čele Jánošíkovej eskorty.
    </tei:p>
    <tei:p>
     Chladno sa slávnemu zemianskemu zhromaždeniu uklonil a ustúpil,   aby urobil miesto tomu, pre ktorého sa sem zišlo viac zemianstva ako   pred rokmi, keď sa z osoby bohatého prešporského zemana Dubického   vykľul zbojnícky kapitán Ďurko Jánošík.
    </tei:p>
    <tei:p>
     Ten práve vstúpil a jeho postava vyplnila celé dvere, ba ešte i   musel skloniť hlavu, aby nezavadil o vrchný rám.
    </tei:p>
    <tei:p>
     Ak páni zemania očakávali väzňa na duchu i na tele zlomeného   strachom a schváteného hrôzou, ich sklamanie muselo byť dokonalé.   Muž, ktorý na chvíľu zastal vo dverách, bol hrdo vztýčený, ako keby   bol nie obžalovaným, ale žalobníkom, sudcom.
    </tei:p>
    <tei:p>
     Potom pomalým, pevným krokom kráčal k tribúne, ktorá tu bola   narýchlo zriadená pre slávny súd. Zdalo sa, že pod krokmi obrovského   Jánošíka sa chveje celá budova.
    </tei:p>
    <tei:p>
     Ďurko Jánošík, sledovaný pandúrmi, zastal pod tribúnou a pokojne   uprel zrak na zemanov.
    </tei:p>
    <tei:p>
     – Dobre sa drží, – zamrmlal vzrušene Hrajnoha Gajdošíkovi.
    </tei:p>
    <tei:p>
     – A ty si azda očakával iné? – odvetil tento prekvapene. – Ja nie,   Jánošík vždy len po jánošíkovský.
    </tei:p>
    <tei:p>
     – Vivat, jeho milosť pán Dubický! – skríkol v tej chvíli niekto   vzadu a naštrbil dojem, ktorý na zhromaždenie majestátny zjav   Jánošíka urobil.
    </tei:p>
    <tei:p>
     Celé zhromaždenie vypuklo v neviazaný, škodoradostný smiech.
    </tei:p>
    <tei:p>
     – A kde nechala jeho milosť ten svoj krásny dolomán?
    </tei:p>
    <tei:p>
     – Aké to má krásne náramky na rukách!
    </tei:p>
    <tei:p>
     – I ostrôžky na nohách, že pri každom kroku tak štrngocú!
    </tei:p>
    <tei:p>
     Nože, čujme jeho milosť, možno i dnes má chuť do rečnenia.
    </tei:p>
    <tei:p>
     Na Jánošíka všetok ten posmešný krik nepôsobil, díval sa pokojne   pred seba, a len vtedy mu trochu zableslo v očiach, keď mu pohľad   padol na tváre dvoch zemanov, ktorí sedeli vpredu. Hneď sa mu   rozjasnilo v duši a už sa necítil opustený a osamotený. Tušil, prečo   až sem prišli, ale neveril, že by sa im nejaký plán zdaril, bolo tu   príliš mnoho bezpečnostných opatrení.
    </tei:p>
    <tei:p>
     V tej chvíli posmešný hurhaj zhromaždených prestal, akoby ho bol   uťal. Za tribúnou sa roztvorili dvere a nimi vstúpili hore schodmi   páni, ktorí prišli rozhodovať nad životom Ďurka Jánošíka.
    </tei:p>
    <tei:p>
     Slávny súd.
    </tei:p>
    <tei:p>
     Prvý vystúpil podžupan Okoličány, hrdo sa hľadisku uklonil a mlčky   sa usadil za vrchstolom, obtiahnutým zeleným súknom. On bol predsedom   súdu, či zástupcom vrchnosti, a jeho slovo teda znamenalo mnoho.   Potom vystúpil na tribúnu hlavný župný notár Andaházy a konečne dve   najdôležitejšie osoby slávneho stavovského súdu: zástupca žaloby   pravotár Alexander Čemický a zástupca obžalovaného Baltazár   Palugyay.
    </tei:p>
    <tei:p>
     Nastala chvíľa hrobového ticha a zraky všetkých sa upreli na   väzňa, aby zistili, ako naňho zapôsobil príchod hrdelného súdu.
    </tei:p>
    <tei:p>
     Ďurko Jánošík sa vážne uklonil a potom znovu hrdo vztýčil hlavu   tvárou v tvár súdu.
    </tei:p>
    <tei:p>
     – Slávne stavy! – zaznel zvučný hlas podžupana Okoličányho. –   Zišli sme sa v tejto historickej sieni, aby sme vyriekli rozsudok nad   činmi človeka, ktorý sa stal nebezpečný zákonmi nastolenému poriadku   ani nie tým, že lúpežil a raboval, ale hlavne tým, že organizoval   veľkú sedliacku rebéliu, ktorou chcel zničiť moc zemianstva, aby ju   potom vydal do rúk vzbúrených poddaných. I viete dobre, slávne stavy,   čo by sa potom stalo s našimi majetkami a s našimi životmi…
    </tei:p>
    <tei:p>
     Ďalej nemohol pokračovať. Úmyselne štvavé slová zapôsobili. V   dvorane vybúšil divý krik, päste sa dvíhali do výšky.
    </tei:p>
    <tei:p>
     – Na smrť s ním!
    </tei:p>
    <tei:p>
     – Nijaké okolky s ním! Šibenica je už pripravená!
    </tei:p>
    <tei:p>
     Okoličány zazvonil a zemania sa pomaly utíšili.
    </tei:p>
    <tei:p>
     – Prosím slávne stavy, – riekol dôstojne, – aby ma neprerušovali,   i keď chápem pocity každého statočného zemana pri pohľade na tohto   nebezpečného zbojníka…
    </tei:p>
    <tei:p>
     Teraz ho prerušil Baltazár Palugyay, ktorý rozčúlene vyskočil a   zaprotestoval:
    </tei:p>
    <tei:p>
     Prosím, vaša milosť, predseda súdu nesmie nikomu nadržať. Najprv   treba vyšetriť činy obžalovaného a len potom možno povedať, či je   zločincom, alebo nie.
    </tei:p>
    <tei:p>
     Posledné slová spravodlivého Palugyaya zanikli v posmešnom reve   slávnych stavov:
    </tei:p>
    <tei:p>
     – Pre nás je to jasné, pán Baltazár!
    </tei:p>
    <tei:p>
     – Zločincom bol i bude!
    </tei:p>
    <tei:p>
     Palugyay mávol rukou a sadol si, pomysliac si zaiste, že s   rozvášnenými zemanmi je márna každá polemika.
    </tei:p>
    <tei:p>
     Okoličány musel zase zazvoniť, a keď hurhaj ako-tak utíchol,   otočil sa k žalobcovi Čemickému:
    </tei:p>
    <tei:p>
     – Dostali sme od pána obhajcu verejné pokarhanie. Ráčte teda   povedať, vaša milosť, z akých zločinov viní vaša milosť obžalovaného   Juraja Jánošíka.
    </tei:p>
    <tei:p>
     Čemický, tučný zeman, ťažkopádne vstal, otočil sa k hľadisku, ako   keby bol na rečníckej, a nie na súdnej tribúne, potom ukázal krátkym   prstom na obžalovaného a divadelným hlasom zvolal:
    </tei:p>
    <tei:p>
     – Miera jeho zločinov je taká veľká, že ich ani nemožno vypočítať.   Spáchal všetko, čo patrí pod pojem zločinu: násilenstvo, krádež,   lúpež, vraždu i vlastizradu…
    </tei:p>
    <tei:p>
     Umlčal ho však planúci pohľad obžalovaného, ktorý prudko vykročil   smerom k tribúne, až mu okovy zarinčali.
    </tei:p>
    <tei:p>
     Čemický, Okoličány a všetci ti, ktorí sa nachádzali v blízkosti   obžalovaného, zbledli.
    </tei:p>
    <tei:p>
     – Pozor! – zajačal ktosi v prvej lavici, – stroji niečo!
    </tei:p>
    <tei:p>
     Pandúri sa hneď naňho vrhli, ale Jánošík ich jediným pohybom   zastavil.
    </tei:p>
    <tei:p>
     – Nič nestrojím! – zahrmel Jánošíkov hlas do počínajúcej   trmy-vrmy. – Len chcem povedať, že nie ja, ale vy ste vrahmi a   vlastizradcami!
    </tei:p>
    <tei:p>
     Po prekvapujúcom obvinení z úst obvineného nastal zúrivý krik.
    </tei:p>
    <tei:p>
     – My že sme vrahmi a vlastizradcami?
    </tei:p>
    <tei:p>
     – To nám hovorí zbojník, ktorý dnes-zajtra odvisne na   šibenici?
    </tei:p>
    <tei:p>
     – Vydať ho katovi hoci i bez rozsudku!
    </tei:p>
    <tei:p>
     I Okoličány bol červený od jedu ako rak. Vyskočil, udrel päsťou na   stôl a zareval:
    </tei:p>
    <tei:p>
     – Obžalovaný, upozorňujem vás, aby ste sa pred súdom slušne   správali, lebo beda vám, ak nám dôjde trpezlivosť.
    </tei:p>
    <tei:p>
     Počas tejto búrky stál Jánošík nehybne ako ohromný kus balvanu v   rozpenenom mori. A keď nastalo ticho, zdvihol ruku, ako pred chvíľou   Čemický, a jasným hlasom vyhlásil:
    </tei:p>
    <tei:p>
     – Márne ma tu okrikujete, páni, ja sa postrašiť nedám. Viem, čo ma   čaká, zúčtoval som už so životom, smrti sa nebojím, a preto poviem   otvorene, čo si o vás myslím.
    </tei:p>
    <tei:p>
     Jeho reč bola taká zunivá a jasná, toľko mužnosti a ľudskej   dôstojnosti bolo v nej, že zemania zarazene mlčali.
    </tei:p>
    <tei:p>
     – Pán verejný žalobca o mne povedal, že som násilníkom, zlodejom,   lúpežníkom, ba i vrahom a vlastizradcom.
    </tei:p>
    <tei:p>
     – Áno, to som povedal, – hlesol Čemický trasľavým hlasom, – a   môžem to kedykoľvek dokázať.
    </tei:p>
    <tei:p>
     – Dobre, páni zemania, – dunel teremom Jánošíkov hlas, – možno, že   som násilníkom a podľa vašej pravdy iste i lúpežníkom, ale nikdy som   nebol ani zlodejom, ani vrahom, ani vlastizradcom.
    </tei:p>
    <tei:p>
     – Hoho! – skríkol Okoličány, – to je už vrchol drzosti.
    </tei:p>
    <tei:p>
     Je to pravda! – zvolal povýšeným hlasom Jánošík. – A opakujem   znovu, že vy ste zlodejmi i vlastizradcami, i vrahmi. Zlodejmi preto,   lebo ste ukradli naše staré sedliacke práva, vrahmi preto, lebo   každodenne posielate nevinných a bezbranných poddaných na smrť a   konečne vlastizradcami preto, lebo ste túto úbohú vlasť za svoje   záujmy predali a priviedli ju na pokraj záhuby…
    </tei:p>
    <tei:p>
     Ďalej už nemohol pokračovať.
    </tei:p>
    <tei:p>
     Slávne stavy povyskakovali z miest a nebyť pandúrov a hrozivého   väzňovho výzoru, boli by sa v tej chvíli naňho vrhli.
    </tei:p>
    <tei:p>
     – Na šibenicu s ním!
    </tei:p>
    <tei:p>
     – Okamžite ho obesiť za neslýchanú urážku!
    </tei:p>
    <tei:p>
     A do tohto besného revu sa vrezal dunivý, všetko prehlušujúci   výkrik: Dobre si im to povedal, Ďurko!
    </tei:p>
    <tei:p>
     Zemania sa prekvapene obrátili a uvideli plecnatého chlapa, ako   máva čiapkou väzňovi na pozdrav.
    </tei:p>
    <tei:p>
     Okoličány prvý poznal Hrajnohu.
    </tei:p>
    <tei:p>
     – Zlapajte ho! – skríkol. – Je to Hrajnoha, Jánošíkov   najnebezpečnejší pomocník!
    </tei:p>
    <tei:p>
     – Hrajnoha! – skríkli zemania a veru každý z nich hľadel dostať sa   čím ďalej od povestného zbojníka.
    </tei:p>
    <tei:p>
     Ale už sa aj vrhli naňho všetci v dvorane prítomní pandúri, a kým   sa Hrajnoha spamätal zo svojho prekvapenia, že sa takým nešikovným   spôsobom prezradil, odviedli ho do mikulášskej temnice.
    </tei:p>
    <tei:p>
     – Ach, ty blázon! – šepkal zničene Gajdošík, hľadiac smutne za   odvádzaným kamarátom. – Tak sa skončil náš pokus o vyslobodenie Ďurka   Jánošíka…
    </tei:p>
    <tei:p>
     Smutne sa díval za Hrajnohom i sám Ďurko Jánošík, od ktorého bola   teraz na chvíľu odpútaná pozornosť.
    </tei:p>
    <tei:p>
     Teraz je na slobode len Gajdošík…
    </tei:p>
    <tei:p>
     Láskavým, priateľským pohľadom pohladil Ďurko štíhlu postavu   svojho najvernejšieho druha.
    </tei:p>
    <tei:p>
     Len čo sa utíšilo vzrušenie, vyvolané zlapaním Hrajnohu, už   Čemický naliehal, aby sa ďalej pokračovalo v procese.
    </tei:p>
    <tei:p>
     – Myslím, slávne stavy, – vyhlásil, – že je celkom zbytočné   povedať obžalobnú reč, počuli ste sami na vlastné uši, akým   nenapraviteľným zločincom a rebelantom je obžalovaný. Navrhujem, aby   bol okamžite vynesený trest, a to bez vypočutia obhajoby, lebo   obhajobu si obžalovaný vôbec nezasluhuje!
    </tei:p>
    <tei:p>
     Tak je! – revali nadšene slávne stavy.
    </tei:p>
    <tei:p>
     Obhajca Baltazár Palugyay sa však nedal. Pokojne čakal, kým sa rev   utíši, a keď sa tak stalo, zvučným, naliehavým hlasom predniesol   svoju obhajobu, ktorú zakončil tým, že je lepšie oslobodiť vinného,   ako odsúdiť nevinného, pretože poľahčujúce okolnosti a dôvody   obžalovaného sú závažnejšie, presvedčivejšie, a teda i pravdivejšie   ako celá obžaloba. Napokon ešte požiadal slávny súd, aby obžalovaného   Jura Jánošíka zbavili pút a prepustili na slobodu.
    </tei:p>
    <tei:p>
     To si teda dal. Ak už dosiaľ urodzení páni vykrikovali, revali,   nadávali a prskali nenávisťou, nebolo to nič proti búrke, ktorá   vypukla v súdnej dvorane po Palugyayovom návrhu zbaviť Jánošíka pút a   prepustiť ho na slobodu. Takmer všetci povyskakovali z miest,   dupotali nohami, päsťami tĺkli do stolov, no predovšetkým jačali,   škriekali, revali, až sa obloky triasli – peklo nič proti tomu.   Predsedajúci podžupan Okoličány sa tiež dal strhnúť týmto šialenstvom   a len-len že nehodil kalamár do Palugyayovej hlavy, tak ho napajedil   jeho návrh prepustiť obžalovaného na slobodu.
    </tei:p>
    <tei:p>
     Keď nastal aký-taký pokoj, mnohí počuli, ako Juro Jánošík povedal   svojmu obhajcovi, statočnému Baltazárovi Palugyayovi:
    </tei:p>
    <tei:p>
     Neunúvajte sa, vaša milosť, je to zbytočné. Či nevidíte, že majú   ortieľ už vopred pripravený a napísaný? – Ukázal prstom na spis,   ktorý Okoličány práve vzal do ruky a chystal sa z neho čítať.
    </tei:p>
    <tei:p>
     Okoličány sa začervenal a v prvej chvíli nevedel, čo má   povedať.
    </tei:p>
    <tei:p>
     Len to pekne prečítajte, – mávol Ďurko Jánošík rukou a oceľové   putá mu prenikavo zazvonili. Vidím, že sa nemôžete dočkať mojej   smrti.
    </tei:p>
    <tei:p>
     Mlčať! zareval Okoličány. A hneď nato začal vysokým, neprirodzeným   hlasom čítať rozsudok. Slávne stavy z úcty k zákonu povstali.
    </tei:p>
    <tei:p>
     <tei:emph>
      – Juraj Jánošík, zavrhnúc jak prikázanie božie, tak i zákon   krajinský, dal sa na zbojstvá a ako taký sa stal i vodcom, čiže   kapitánom svojich druhov,
     </tei:emph>
     í
     <tei:emph>
      ktorými pristavoval ľudí na   cestách a im imanie odberal a ešte aj iných zlých skutkov, ba i   zabitia človeka sa dopustil. Najväčším jeho zločinom však bolo, že   proti zákonu búril a rebéliu proti slávnym stavom šíril, ozbrojené   poddanstvo verbujúc okolo seba, s ktorým potom Životy i majetky   slávnych stavov ohrozoval. Preto na výstrahu druhým má byť hákom na   ľavom boku prebodnutý a tak zavesený.
     </tei:emph>
    </tei:p>
    <tei:p>
     Tak znel rozsudok, a keď ho Okoličány dočítal, všetky oči sa   obrátili k odsúdencovi.
    </tei:p>
    <tei:p>
     Jánošík však ani brvou nehol, načúval čítaniu ortieľa, ako keby sa   ho ani netýkal.
    </tei:p>
    <tei:p>
     Ešte raz proboval Palugyay postaviť sa proti krivde a   nespravodlivosti.
    </tei:p>
    <tei:p>
     – Slávny súd! Slávne stavy! – vyskočil z miesta a vzrušene   zakričal.
    </tei:p>
    <tei:p>
     – Celý tento postup je protizákonný! Obžalovanému ani nebolo   dovolené, aby sa bránil.
    </tei:p>
    <tei:p>
     – Vec je ukončená, vaša milosť, – skočil mu do reči s krutým   úsmevom Okoličány. – V tej chvíli, keď súd vyniesol svoj rozsudok, je   všetka námaha zmeniť ho márna. Obžalovanému by pomohla už len   cisárova milosť. Panovník je však ďaleko…
    </tei:p>
    <tei:p>
     – Bude milosť! – ozval sa náhle jasný hlas z hľadiska.
    </tei:p>
    <tei:p>
     Všetci sa zarazene otočili k miestu, odkiaľ hlas zaznel. I Jánošík   bol prekvapený a súčasne i naradostený, lebo podľa hlasu poznával   Janka Líšku.
    </tei:p>
    <tei:p>
     A skutočne, bol to Haničkin manžel, ktorý vyhlásil s toľkou   istotou, že bude milosť. Bol ešte guľatejší ako predtým, tvár mu   prekypovala zdravím, oči mu však teraz horeli od rozhorčenia, keď   videl, ako nezákonne, áno, trestuhodne súd postupuje.
    </tei:p>
    <tei:p>
     – A vy ste kto, prosím? – pýtal sa ho zvysoka Okoličány, keď   prekonal v sebe úžas a prekvapenie.
    </tei:p>
    <tei:p>
     Som právnik Johannes Líška z Turčianskeho Svätého Martina.
    </tei:p>
    <tei:p>
     – A akým právom ste sem prišli? Súdim, že nie ste zeman.
    </tei:p>
    <tei:p>
     Právom svojho úradu. Som hlavný stoličný notár turčiansky.
    </tei:p>
    <tei:p>
     Okoličány mrzuté prikývol. Mal právo byť prítomný na   pojednávaní.
    </tei:p>
    <tei:p>
     A čo ste to tu hovorili o milosti? – pýtal sa ďalej. – Ja o   nijakej milosti neviem.
    </tei:p>
    <tei:p>
     – Môžem vašu milosť ubezpečiť, – vyhlásil Janko Líška slávnostne,   – že sa vo Viedni podnikli kroky, aby odsúdenec dostal milosť!
    </tei:p>
    <tei:p>
     Tým väčší dôvod, aby sme sa s popravou poponáhľali, – zamrmlal   verejný žalobca Čemický tak, že ho mohol každý počuť.
    </tei:p>
    <tei:p>
     Zemania súhlasne zahučali. Nemali radi viedenského panovníka a   každé jeho miešanie sa do ich stavovských práv pokladali za   urážku.
    </tei:p>
    <tei:p>
     A bola už milosť udelená? spýtal sa pokojne Okoličány. Janko Líška   v rozpakoch sklonil hlavu.
    </tei:p>
    <tei:p>
     Myslím, že ešte nie, odvetil stiesnene, vediac, čo takáto odpoveď   znamená.
    </tei:p>
    <tei:p>
     Hľadiskom zaznel posmešný smiech.
    </tei:p>
    <tei:p>
     – Ani ja neviem o nijakej milosti, – vyhlásil povýšeným hlasom   Okoličány. – A keďže úradne tiež nie je mi známe, že bola podaná   žiadosť o omilostenie, nevidím nijakú príčinu odkladať vykonanie   ortieľa.
    </tei:p>
    <tei:p>
     Odbaviac Janka Líšku, ktorý sa zničene díval pred seba, obrátil sa   teraz Okoličány k odsúdenému:
    </tei:p>
    <tei:p>
     – Rozumeli ste ortieľu?
    </tei:p>
    <tei:p>
     – Rozumel.
    </tei:p>
    <tei:p>
     – Máte k nemu nejakú pripomienku?
    </tei:p>
    <tei:p>
     – Nemám.
    </tei:p>
    <tei:p>
     – Viete teda, čo vás očakáva?
    </tei:p>
    <tei:p>
     – Viem.
    </tei:p>
    <tei:p>
     – Ľutujete svoje činy?
    </tei:p>
    <tei:p>
     – Neľutujem. Keby som dostal milosť, znova by som v nich   pokračoval.
    </tei:p>
    <tei:p>
     V hľadisku nastalo všeobecné pobúrenie. Okoličány sa len usmieval,   a keď hukot utíchol, dôrazne povedal:
    </tei:p>
    <tei:p>
     – Sami vidíte, vaše milosti, s akým nepolepšiteľným zlosynom sme   mali do činenia. Rozsudok bol spravodlivý a spravodlivé bude aj jeho   vykonanie.
    </tei:p>
    <tei:p>
     Potom sa obrátil k stráži:
    </tei:p>
    <tei:p>
     – A vy teraz odveďte odsúdenca do žalára. Hneď zajtra ráno bude   vykonaná poprava. Ale vopred hovorím, že ručíte za väzňa vlastnými   hlavami.
    </tei:p>
    <tei:p>
     Netrpezlivé ťukanie na okienko kočiara prebralo starého Tomáša z   myšlienok.
    </tei:p>
    <tei:p>
     – Rozkážete, vaša milosť?
    </tei:p>
    <tei:p>
     – Kde sme to už? Ešte máme ďaleko do Mikuláša?
    </tei:p>
    <tei:p>
     Práve sme sa predrkotali cez Bešeňovú. To by sme teda mali ešte   asi dve hodiny…
    </tei:p>
    <tei:p>
     Ach, bože! – zaúpel v kočiari bolestný ženský hlas. Viem, že   prídeme neskoro, tuším to, tuším.
    </tei:p>
    <tei:p>
     Bolo pochmúrne marcové ráno. Na nízkej oblohe sa preháňali snehové   oblaky, údolím fičal studený severák a po pravej strane hučala   rozpenená rieka, ktorá sa širokým prúdom valila dolu údolím, hroziac   v každej chvíli, že vystúpi z brehov a zaleje všetko navôkol.
    </tei:p>
    <tei:p>
     Keď po krátkom nočnom odpočinku v zájazdovom hostinci vyrazili z   Ružomberka, bolo ešte tma a ani teraz nebolo vidieť ľudí na hradskej.   Až niekde pred Parížovcami začali doháňať ľudí, ktorí sa zbiehali z   oboch strán údolia a usilovne vykračovali smerom k Mikulášu. A čím   ďalej, tým viac ich bolo, až bola hradská nimi temer preplnená.
    </tei:p>
    <tei:p>
     – Hej! Ľudia boží! – zavolal na nich zvedavo starý Tomáš. – A   kamže sa tak hrniete?
    </tei:p>
    <tei:p>
     – Do Mikuláša! – bola odpoveď.
    </tei:p>
    <tei:p>
     – A čože v Mikuláši?
    </tei:p>
    <tei:p>
     – A vy to neviete?
    </tei:p>
    <tei:p>
     – Starého raracha viem, keď sem ideme rovno z Viedne.
    </tei:p>
    <tei:p>
     – Nuž Jánošíka dnes ráno vešajú.
    </tei:p>
    <tei:p>
     Z voza zaznel tichý výkrik. Pani Zuzanka, kŕčovite držiac v ruke   vzácny dokument cisárskej milosti, dobre počula, čo ľudia hovorili,   neušlo jej ani jedno slovo z ich rečí.
    </tei:p>
    <tei:p>
     – Dnes ráno! – vydýchla zúfalo a potom divo vykríkla na   Tomáša:
    </tei:p>
    <tei:p>
     – Ale teraz leť o preteky s diablom! Ešte nie je nič stratené!
    </tei:p>
    <tei:p>
     Starý Tomáš pochopil, šľahol do koní a kričal na ľudí:
    </tei:p>
    <tei:p>
     – Z cesty! Z cesty!
    </tei:p>
    <tei:p>
     Chodci ledva mali čas zľakane, s nadávkami odskočiť, tak divo   uháňal panský záprah hore hradskou.
    </tei:p>
    <tei:p>
     – Ešte rýchlejšie, Tomáš! – ozval sa zvnútra kočiara rozochvený   hlas pani Zuzanky. – To všetko je málo!
    </tei:p>
    <tei:p>
     – Z cesty! Z cesty! – kričal zúrivo kočiš a metal blesky nad   hlavami vraníkov.
    </tei:p>
    <tei:p>
     Ráztoky boli už dávno za nimi, už sa mihli okolo nich i posledné   chalupy Ondrašovej, už bolo dobre vidieť i bielu vežu mikulášskeho   kostola.
    </tei:p>
    <tei:p>
     – Vaša milosť! – skríkol natešene Tomáš, – hneď budeme na   mieste!
    </tei:p>
    <tei:p>
     – A kde je popravisko? – pýtala sa pani Zuzanka, prenikavým zrakom   blúdiac po obzore.
    </tei:p>
    <tei:p>
     – I to sa dozvieme! – odvetil rázne kočiš a hneď sa pýtal   okoloidúcich: – Ľudia dobrí, povedzte mi, kde to budú vešať   nešťastného Ďurka Jánošíka?
    </tei:p>
    <tei:p>
     Ľudia mlčky ukázali prstom vpravo. Jeden, hľadiac úkosom na panský   kočiar, nevľúdne vysvetľoval: – Tam za riekou, na palúdzskom   brehu.
    </tei:p>
    <tei:p>
     – Ejha, – pomyslel si Tomáš naľakane, – ale ako cez rieku?
    </tei:p>
    <tei:p>
     Ale potom sa mu tvár vyjasnila.
    </tei:p>
    <tei:p>
     – Ako ostatní, – hučal si do šedivých fúzov. – Už sa len nejako   dostanem na druhú stranu. I keď tam niet mosta, iste bude nejaká   kompa, ktorá nás prevezie i s kočiarom.
    </tei:p>
    <tei:p>
     Vpredu pred nimi, široko-ďaleko, kam oko dovidelo, vírilo husté   mračno ľudí. Bolo to, ako keby sa celý Liptov zhromažďoval na   mikulášskych smutných poliach. A za tým veľkým mračnom ľudí sem-tam   preblesla hladina rozvodnenej rieky.
    </tei:p>
    <tei:p>
     Starému kočišovi sa teraz zdalo, že práve v tejto chvíli sa veľké   ľudské mračno hrozivo zavlnilo.
    </tei:p>
    <tei:p>
     Bolo počuť hučanie tisícich hlasov.
    </tei:p>
    <tei:p>
     A tí, ktorí po hradskej k rieke prichádzali, nútili sa do divého   behu.
    </tei:p>
    <tei:p>
     – Čo sa deje? – skríkol starý Tomáš.
    </tei:p>
    <tei:p>
     Nikto mu neodpovedal. Ľudia sa hnali dopredu so zaťatými   päsťami.
    </tei:p>
    <tei:p>
     – Čo sa deje? – zvolala teda Zuzanka zmučene na utekajúcich.
    </tei:p>
    <tei:p>
     – Panské beštie! – odvetili niektorí a hrozivo mávali rukami.
    </tei:p>
    <tei:p>
     – Už ho majú pod šibenicou!
    </tei:p>
    <tei:p>
     – Práve sa chystajú obesiť ho!
    </tei:p>
    <tei:p>
     Kočiš Tomáš sa s preblednutou tvárou obrátil k svojej veliteľke. –   Prídeme neskoro… – zahundral zdesene.
    </tei:p>
    <tei:p>
     – Neskoro! – vydýchla pani Zuzanka a s hrôzou cítila, ako ju   začínajú obchádzať mdloby.
    </tei:p>
    <tei:p>
     – Dopredu! – skríkla s posledným vypätím síl.
    </tei:p>
    <tei:p>
     – Z cesty! Z cesty! – zajačal starý Tomáš a nemilosrdne vlietol do   mračna, ktoré sa pred ťažkým cestovným kočiarom rozfŕklo ako   pena.
    </tei:p>
    <tei:p>
     – Hej! Prievozník! – zareval na druhú stranu, keď zastavil kočiar   na brehu špinavej rozvodnenej rieky.
    </tei:p>
    <tei:p>
     – Dnes nepreváža, – poučovali chmúrne okolostojaci. – Dnes preváža   len katov. A tí sú už na druhej strane. Ich šťastie, že sme ich tu   nezastihli, lebo bohuotcu, z popravy by nebolo bývalo nič.
    </tei:p>
    <tei:p>
     A potom s hrôzou ukázali na výjav, pre ktorý sem prišli.
    </tei:p>
    <tei:p>
     – Pozrite! Práve ho kladú na špic háka!
    </tei:p>
    <tei:p>
     Tváre zbledli, zuby zaškrípali, päste sa kŕčovite pozatínali.
    </tei:p>
    <tei:p>
     – Draho nám to zaplatíte!
    </tei:p>
    <tei:p>
     Celé to hrozivé mračno sa divo zavlnilo. Ach, nebyť rozvodnenej   rieky, na franforce by roztrhali celú tú katovskú čeliadku…
    </tei:p>
    <tei:p>
     A teraz vytryskol z celého toho hučania, ktoré znelo ako príboj   rozvlneného mora, jediný, prenikavý výkrik. Ženský výkrik najväčšieho   ľudského utrpenia a zúfalstva.
    </tei:p>
    <tei:p>
     – Milosť! – zaznelo z úst pani Zuzanky. Jej hlas prehlušil hučanie   dovôkol, prehlušil divý šum rieky, preletel ponad ňu a doľahol až k   šibenici.
    </tei:p>
    <tei:p>
     – Milosť, – zašepkali zarazene všetci, ktorí to počuli.
    </tei:p>
    <tei:p>
     Prekvapene sa obrátili a videli vysokú štíhlu postavu vstať z   panského kočiara a kývať na nich papierom…
    </tei:p>
    <tei:p>
     Bolo včasné ráno, keď strážcovia vstúpili do Jánošíkovej cely a   hlboko spiaceho odsúdenca nemilosrdne pomykali za plece.
    </tei:p>
    <tei:p>
     – Hej! Hore! Kat už čaká!
    </tei:p>
    <tei:p>
     Ale ak si mysleli, že odsúdenec sa roztrasie na celom tele a bude   žobrať o milosť, poriadne sa zmýlili. Väzeň bez slova vstal, a keď   nad bielymi štítmi Tatier začalo svitať, v sprievode po zuby   ozbrojených strážcov vykročil na cestu, z ktorej niet návratu…
    </tei:p>
    <tei:p>
     Jeho obrovská, majestátna postava vyčnievala pri tomto smutnom   rannom pochode z húfa ozbrojencov, ktorí sa zdali vedľa neho   naozajstnými trpaslíkmi.
    </tei:p>
    <tei:p>
     Jánošík už nepomýšľal ani na útek. Čosi sa v ňom zlomilo. Vo   svojom vnútri bol neustále hrdý a nepoddajný, ale na živote už   nelipol. Šiel na smrť pokojne a vyrovnane, ako keby bol cítil, že   jeho smrť bude pánom na škodu väčšmi ako všetky jeho doterajšie   hrdinské činy.
    </tei:p>
    <tei:p>
     Ešte bola dovôkol tma, keď ozbrojený sprievod opustil posledný dom   mesta a dosiahol breh rozvodnenej rieky. Tam už čakala pripravená   kompa a prievozník mlčky, so zamračenou tvárou kývol ľuďom, aby na   nej zaujali miesto.
    </tei:p>
    <tei:p>
     Veliteľ stráže nerozhodne zastal pred ňou a so stiesneným srdcom   sa díval na tmavú, špinavú vodu rieky, ktorá sa valila s pekelným   chvatom a ohlušujúcim hučaním.
    </tei:p>
    <tei:p>
     A vydrží ti kompa? pýtal sa ustarostene prievozníka.
    </tei:p>
    <tei:p>
     Prievozník ľahostajne pokrčil plecami.
    </tei:p>
    <tei:p>
     Kati sú už na druhej strane, – odvrkol napokon posmešne. – A keď   katov nepobralo, vám sa iste tiež nič nestane.
    </tei:p>
    <tei:p>
     Na druhej strane rieky očakával väzňa kat i so svojimi   pomocníkmi.
    </tei:p>
    <tei:p>
     Nepovedal ani slova, len sa pri pohľade na obrovskú postavu   odsúdenca zachvel, a keď pozrel i do jeho pokojnej, vážnej, všetkých   ľudských vášní zbavenej tváre, zovrelo sa mu srdce pred strašnou   úlohou, ktorú mal vykonať.
    </tei:p>
    <tei:p>
     Mlčky kývol stráži, aby ho nasledovala. Šibenicu bolo teraz vidieť   už zďaleka, dvíhala sa za pochmúrneho ranného svitu uprostred pustého   palúdzskeho poľa medzi Váhom a Demänovou k zamračenému nebu,   obklopená hustým kruhom pandúrov.
    </tei:p>
    <tei:p>
     Na druhej strane rieky sa už začali zjavovať prví zvedavci z   tamtej strany údolia – Mikulášania, Vrbičania, Ondrašovania,   Bobrovčania, Trnovčania a ďalší. Kým z tejto strany údolia nemohli   ďalej za Palúdzku, lebo boli pristavení silným vojenským kordónom,   ktorý tu stál už asi od polnoci.
    </tei:p>
    <tei:p>
     Áno, páni mali strach, lebo vedeli, že ľud nepokladá vešanie   Jánošíka za výkon spravodlivosti, ale za obyčajnú zbabelú vraždu a za   pomstu.
    </tei:p>
    <tei:p>
     Medzitým Ďurko Jánošík mlčky trpel, aby s ním katovi holomci   nakladali, ako za dobré uznali. Boli to samí pevní, urastení chlapi,   ale keď teraz poskakovali okolo Jánošíka, zdali sa byť trpaslíkmi   vedľa obra. Stiahli mu košeľu, ale s úžasom cúvli, keď sa v matnom   rannom osvetlení zableslo nádherne stavané, dokonalé Jánošíkovo   telo.
    </tei:p>
    <tei:p>
     – A to všetko o chvíľu vezme smrť, – zamrmlal hradný dôstojník a   nevdojak sa mu tisli slzy do očí.
    </tei:p>
    <tei:p>
     Teraz sa zjavil na druhej strane hlúčik ľudí, pred ktorými sa   prievozník pokorne uklonil.
    </tei:p>
    <tei:p>
     – Aha, slávny súd, povzdychol si hradný dôstojník a súcitne   povedal stojacemu, v sychravej marcovej zime po pás obnaženému   Jánošíkovi:
    </tei:p>
    <tei:p>
     – Je mi ľúto, ale už sa blíži tvoja posledná hodinka.
    </tei:p>
    <tei:p>
     – Každému sa blíži, – odvetil vážnym hlasom Ďurko Jánošík. –   Jednému rýchlejšie, druhému pomalšie, ale nakoniec každého   dostihne.
    </tei:p>
    <tei:p>
     To boli prvé slová, ktoré Ďurko Jánošík toho dňa prehovoril. Potom   sa odvrátil od svojich katanov a jeho zrak zablúdil ponad šibenicu k   zasneženým vrcholcom horských velikánov, medzi ktorými prežil toľké   krásne hodiny v spoločnosti svojich hôrnych chlapcov.
    </tei:p>
    <tei:p>
     Ani si nevšimol, že slávny súd na čele s Okoličánym bol už na   mieste a že Okoličány sa díval zarazene na druhý breh rieky, ktorý sa   práve teraz začal černať masami ľudu. A ešte väčšmi zbledol, keď k   jeho ušiam i cez šum rozvodnenej rieky jasne doľahlo hrozivé hučanie   davu.
    </tei:p>
    <tei:p>
     – Začnime s popravou! – zachrčal zúrivo. – Dobre, že sú tu, aspoň   uvidia, ako sa povodí každému chrapúňovi, ktorý sa opováži búriť   proti pánom.
    </tei:p>
    <tei:p>
     V divom náhlení ani nevykonal obvyklé formality, aké sa konajú   pred popravou, len zlomil narýchlo palicu na znamenie, že niet   milosti a poprava musí byť vykonaná, a chytro skríkol na kata.
    </tei:p>
    <tei:p>
     – Kat, konaj svoju povinnosť!
    </tei:p>
    <tei:p>
     Kat so smrteľným strachom v srdci prikročil i so svojimi   pomocníkmi k obrovi, o ktorom vedel, že by ho mohol, hoci spútaný, v   tej chvíli na smrť biť. Vtom z druhej strany rieky zaznel divý   srdcervúci výkrik.
    </tei:p>
    <tei:p>
     Všetko sa prekvapene otočilo a ľudia pod šibenicou v úžase videli   stáť na sedadle panského kočiara vysokú štíhlu ženskú postavu, ako   kýva zúfale niečím, čo sa podobalo zvinutému pergamenu.
    </tei:p>
    <tei:p>
     – Milosť! – doľahol k ich ušiam nový, ešte prenikavejší a   zúfalejší výkrik.
    </tei:p>
    <tei:p>
     Ach, aký oheň zahorel v tej chvíli v očiach odsúdenca. Všetko   okolo neho zmizlo, všetko okrem pani Zuzanky stratilo svoj význam.   Jánošík videl len tú, ktorá vykonala všetko, len aby mu priniesla   milosť a zachránila ho pred potupnou smrťou.
    </tei:p>
    <tei:p>
     – Pani Zuzanka, – skríkol vzrušene, roztvoril náruč, až mu okovy   na rukách praskli a s rinčaním padli na zem, katovi k nohám.
    </tei:p>
    <tei:p>
     – Milosť! – zabúrilo ľudské more na druhom brehu rieky.
    </tei:p>
    <tei:p>
     – Milosť! – skríkol naliehavo i šľachetný Baltazár Palugyay, ktorý   do poslednej chvíle v kútiku srdca dúfal, že poprava nebude.
    </tei:p>
    <tei:p>
     – Milosť! – zavzlykal Janko Líška, ktorému nervy vypovedali   službu.
    </tei:p>
    <tei:p>
     – Kto je to? – zavrčal Okoličány. – Kto to tu hovorí o   milosti?
    </tei:p>
    <tei:p>
     – Je to jej milosť pani barónka Zuzanka Révayová, – vyrazil zo   seba Janko Líška. – Bola vo Viedni u panovníka a prináša Jánošíkovi   milosť.
    </tei:p>
    <tei:p>
     Okoličány vedel, že tá bláznivá žena na druhej strane rieky má v   ruke pergamen, na ktorom naozaj stojí, že cisár dáva odsúdencovi   milosť.
    </tei:p>
    <tei:p>
     „A just nie!“ pomyslel si rozzúrene. „Just nie! Keď stráca hlavu   panovník, nesmie ju stratiť liptovský podžupan, ktorý najlepšie vie,   o čo ide.“
    </tei:p>
    <tei:p>
     A znovu vykríkol:
    </tei:p>
    <tei:p>
     – Kat, konaj svoju povinnosť!
    </tei:p>
    <tei:p>
     Keď na druhej strane rieky videli, že i napriek cisárskej milosti   má byť Ďurko Jánošík popravený, výkrik úžasu a strašného hnevu   vyšľahol k nebesiam.
    </tei:p>
    <tei:p>
     – Zastaviť! – kričali zástupy.
    </tei:p>
    <tei:p>
     – Zastaviť! – zrevali Palugyay a Janko Líška.
    </tei:p>
    <tei:p>
     Kat sa nerozhodne obzrel. To Okoličányho rozzúrilo.
    </tei:p>
    <tei:p>
     – Čo otáľaš? – zareval naňho. – Hľaď, aby si ho mal na háku.
    </tei:p>
    <tei:p>
     Ktovie, či by sa to bolo katovi podarilo hoci i za pomoci   všetkých, čo stáli pod šibenicou, lebo do Ďurka Jánošíka, keď videl   svoju pani Zuzanku s posolstvom cisárskej milosti, akoby sa bola   všetka láska k životu vrátila.
    </tei:p>
    <tei:p>
     – Ustúp! – zvolal v hneve na kata a odsotil ho, takže bezvládne   odpadol do náručia svojich holomkov. – Ak ti je život milý, nedotýkaj   sa ma…
    </tei:p>
    <tei:p>
     Keď to Okoličány videl, zbledol na smrť a už chcel vykríknuť na   stráž, aby sa ponáhľala katovi na pomoc, keď sa stalo niečo, čo každý   čin urobilo zbytočným.
    </tei:p>
    <tei:p>
     Ktovie, komu prišla na um tá nešťastná myšlienka, ale ľudia pod   šibenicou náhle v úžase videli, ako niekoľko ochotných mladých rúk   odnáša posolkyňu cisárskej milosti ku kompe a ukazuje prievozníkovi   na druhú stranu.
    </tei:p>
    <tei:p>
     – Keď neverí, treba mu to ukázať! – bolo počuť výkriky. –   Cisárskemu podpisu sa neopováži čeliť!
    </tei:p>
    <tei:p>
     – Zuzanka! – skríkol v náhlom strachu Ďurko Jánošík. – Nechoď sem!   Zmetie ťa prúd!
    </tei:p>
    <tei:p>
     Pani Zuzanka ho iste počula, lebo povzbudivo mávla rukami, akoby   tým chcela povedať, neboj sa, drahý. Tvoj život stojí za to, aby som   sa vystavila nebezpečenstvu…
    </tei:p>
    <tei:p>
     Ale do srdca Ďurka Jánošíka sa vkradla ľadová hrôza. Bol najvyšší   zo všetkých a dobre videl, čo sa robí na rieke. Keď sa kompa už   blížila doprostred rieky, povyše nej sa niečo náhle zlovestne   zablesklo.
    </tei:p>
    <tei:p>
     – Ľad! – skríkol Jánošík zdesene.
    </tei:p>
    <tei:p>
     – Ľad! – zašumelo v zástupe.
    </tei:p>
    <tei:p>
     – Pozor! – zvolali mimovoľne i vojaci, ktorí začali priať smelej   žene na kompe.
    </tei:p>
    <tei:p>
     No všetko upozorňovanie bolo márne, pohroma sa nedala viac   odvrátiť…
    </tei:p>
    <tei:p>
     Zaznel ohlušujúci praskot, kompa zastonala pod drvivým úderom   obrovských ľadových krýh, potom bolo počuť nový strašný rachot, na   hornom okraji kompy vyrástol múr špinavého, žltého ľadu, chvíľku sa   nehybne držal vo výške, aby hneď nato s ohromným zadunením dopadol   celou šírkou na kompu, ktorá v tej chvíli zmizla pod záplavou ľadu i   vody.
    </tei:p>
    <tei:p>
     Z tisíc hrdiel sa ozval srdcervúci výkrik.
    </tei:p>
    <tei:p>
     Ďurko Jánošík sa nepríčetným, neveriacim zrakom díval na   pohromu.
    </tei:p>
    <tei:p>
     Neďaleko zavzlykali ľudia.
    </tei:p>
    <tei:p>
     – Zuzanka! – vydral sa chrčivý ston z hrude odsúdenca.
    </tei:p>
    <tei:p>
     V tej chvíli sa kompa vynorila spod záplavy – ale už nebolo na nej   nikoho… Zmrzačené telá pani Zuzanky a prievozníka unášal ľadový prúd   rieky do neznáma…
    </tei:p>
    <tei:p>
     Dlho vládlo hrobové ticho na jednej strane rieky, až sa konečne   ozval Okoličányho chrapľavý, dutý hlas:
    </tei:p>
    <tei:p>
     – Niet už nijakej milosti! Nabodni ho!
    </tei:p>
    <tei:p>
     Bezvládne, akoby už v iných svetoch blúdil, dal sa Ďurko Jánošík   doviesť pod šibenicu. Ach, čo mu už teraz záležalo na živote, smrť   bude preňho len vyslobodením.
    </tei:p>
    <tei:p>
     Ani jediný ston bolesti nevyšiel z jeho úst, keď mu ostré železo   vniklo do tela.
    </tei:p>
    <tei:p>
     Ešte začul výkrik úžasu a bôľu, ktorý sa vydral z úst ľuďom na   druhej strane rieky. A keď sa akoby z diaľky ozval hlas šľachetného   Baltazára Palugyaya i milého kamaráta Janka Líšku, apelujúci na   ľudský cit liptovského podžupana, a keď pod dojmom všeobecného odporu   už i v Okoličánym sa začala hýbať ľudská sústrasť, vyslovil svoje   posledné slová, ktoré si zapamätala aj história.
    </tei:p>
    <tei:p>
     Jasným, zreteľným, ale akoby už nie z tohto sveta prichádzajúcim   hlasom povedal:
    </tei:p>
    <tei:p>
     Keď ste si ma upiekli, tak si ma aj zjedzte!
    </tei:p>
    <tei:p>
     Viac neprehovoril.
    </tei:p>
    <tei:p>
     Ale skonal až na tretí deň, dôstojne, chlapsky, ako sa patrilo na   Juraja Jánošíka.
    </tei:p>
   </tei:div>
   <tei:div type="chapter">
    <tei:head>
     Vysvetlenie starších výrazov
    </tei:head>
    <tei:p>
     <tei:emph>
      bambitka
     </tei:emph>
     druh strelnej zbrane podobnej pištoli
    </tei:p>
    <tei:p>
     <tei:emph>
      brigadír
     </tei:emph>
     veliteľ brigády
    </tei:p>
    <tei:p>
     <tei:emph>
      hever
     </tei:emph>
     nástroj na dvíhanie bremien
    </tei:p>
    <tei:p>
     <tei:emph>
      hunt
     </tei:emph>
     banícky vozík na vyvážanie hliny
    </tei:p>
    <tei:p>
     <tei:emph>
      kartáč
     </tei:emph>
     delová guľa naplnená olovenými guľkami, ktoré   pri výstrele vyletia
    </tei:p>
    <tei:p>
     <tei:emph>
      plajbas
     </tei:emph>
     ceruza
    </tei:p>
    <tei:p>
     <tei:emph>
      rang
     </tei:emph>
     postavenie, hodnosť (z nemčiny)
    </tei:p>
    <tei:p>
     <tei:emph>
      šatlava
     </tei:emph>
     väznica
    </tei:p>
    <tei:p>
     <tei:emph>
      terem
     </tei:emph>
     sála, dvorana (z maďarčiny)
    </tei:p>
    <tei:p>
     <tei:emph>
      tórpost
     </tei:emph>
     strážca brány (z nemčiny)
    </tei:p>
    <tei:p>
     <tei:emph>
      Verbocziho zákony
     </tei:emph>
     uzákonenie prísnych opatrení proti   poddaným po Dózsovom povstaní (zostavil právnik Štefan Verboczi)
    </tei:p>
   </tei:div>
  </tei:body>
 </tei:text>
</tei:TEI>
