<?xml version="1.0" encoding="utf-8"?>
<tei:TEI xml:id="slk1980113" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Demokrati (prvý diel) : ELTeC edícia
    </tei:title>
    <tei:author ref="viaf:41884706">
     Jesenský, Janko (1874 - 1945)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     61822
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Jesenský, Janko
     </tei:author>
     <tei:title>
      Demokrati (prvý diel)
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1980
     </tei:date>
    </tei:bibl>
    <tei:bibl type="firstEdition">
     <tei:author>
      Jesenský, Janko
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1934
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc>
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-12-19">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Demokrati (prvý diel)
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     1. Zakladajú spolok Rovnosť
    </tei:head>
    <tei:p>
     Na veľkých visacích hodinách v jedálni U barana odbila jedna po   polnoci. Plným, čistým molovým zvukom zaduňal úder a dlho hučal v   tichej a skoro prázdnej miestnosti. Všetci vážnejší hostia už dávno   poodchádzali. Iba sklepník, s kučeravou hlavou ako Cigán, lenivo sa   motal medzi stolíkmi. Tu a tam zavadil bokom o stoličku alebo stolík,   mraštil tvár, brnčal si pod fúz ako ustatá jesenná mucha a gánil k   stolu, kde sedeli ešte dvaja hostia. Nad nimi svietila plynová lampa   plným svetlom. Aby im naznačil, že je už čas ísť domov a že i zajtra   bude deň, postŕhal obrusy zo stolíkov. Ked to nepomáhalo, pozakladal   stoly stoličkami a pozahášal nepotrebné svetlá. Otvoril oblok kvôli   čerstvému povetriu. Sadol si obďaleč neho. Niekoľko ráz hlasno zívol,   ťapkajúc si dlaňou ústa, a keď sa hostia ani na toto všetko nehýbali,   zadriemal. Bolo počuť šušťanie tenkého, tichého letného dažďa v   listoch gaštanov, ktoré stáli pred otvoreným oblokom. Svieže   povetrie, idúce zvonku, miernilo sparno a riedilo husté povetrie.
    </tei:p>
    <tei:p>
     Dvaja hostia pri stole tiež ako čo by boli zadriemali. Mladší,   počerný, v nízkom slamenom klobúku na hlave, chudý, s ostrými črtami   v tvári, s hrubou vrchnou oholenou gambou, s málo trčiacimi prednými   zubmi, s medzierkou medzi nimi ako u hvizdáka, díval sa   bezmyšlienkovite na stolík. Zavrzol medzi kolená paličku, a položiac   na ňu ruky v letných žltých rukaviciach, ktoré sa hodili k žltkastým   šatám a mašličke, chvíľami zhlboka vydýchol ako zo sna. Druhý,   starší, asi štyridsaťročný, červenkastých vlasov, s bielou, trošku   pehavou tvárou, s belavými hustými, hrubými fúzmi, visiacimi nadol, s   čiapkou na hlave, v mäkkej farbistej košeli, bez kravaty, v   zaškvrnených tmavých šatách, sedel vystretý a z času na čas odfukoval   dym cigary. Pred nimi stála fľaša nedopitého vína a dva prázdne   poháriky.
    </tei:p>
    <tei:p>
     Od večera zakladali spolok, ktorému už dali i meno: Rovnosť.   Ustálili v dlhom rozhovore, vyrátajúc najprv na prstoch, a keď im   prsty nestačili, na papieri, že v takom malom meste, ako je Staré   Mesto, na tých päťtisíc obyvateľov je veľmi mnoho spolkov a stále sa   množia ako zajace, no, pravda, keď niet na nich „jágrov“. Tu máme   červeného Sokola, belasého Orla, internacionálnu Telocvičnú jednotu,   skauti kresťanskí a židovskí makabejci, turisti, trampi… Matica,   Osvetový zväz, Zemedelská osveta, Vzdelávací krúžok, Slovenská liga…   Keby len jedna liga!… Tu je Liga mierová, čo chce zahatiť vojnu. Tá   ju zahatí! Liga Masarykova, Liga letecká, Liga protirevízna, Červený   kríž, Biely kríž, Živena, spolok slovenských žien, Libuša, spolok   slovanských žien, Záchrana, spolok pre padlé dievčatá… Nasledujú   všelijaké druhy a krúžky, Katolícky kruh, Evanjelický krúžok, Krúžok   filatelistov, šachistov, starých mládencov, futbalistov, tenistov,   člnkárov, pestovateľov kaktusov… Potom vojsko: legionári praví a   ľaví, slovenskí dobrovoľníci z roku 1918, slovenskí dobrovoľníci z   roku 1919… Invalidi… Hasiči…
    </tei:p>
    <tei:p>
     — Lovecký spolok, — zajasal starší po pomlčke.
    </tei:p>
    <tei:p>
     — Kynologický spolok. Ochrana zvierat, — priložil mladší.
    </tei:p>
    <tei:p>
     — Abstinentský zväz.
    </tei:p>
    <tei:p>
     — Chevra Kadiša.
    </tei:p>
    <tei:p>
     — Ber i politické sekretariáty.
    </tei:p>
    <tei:p>
     — Tak Politický sekretariát strany ľudovej, lidovej, agrárnej,   sociálnodemokratickej, národnodemokratickej, národnosocialistickej,   národnej, komunistickej…
    </tei:p>
    <tei:p>
     — Potom, čo stolík v krčme, to osobitná spoločnosť Čechov,   Slovákov, Maďarov, Židov, rozličných straníkov, luteránov, katolíkov,   verejných úradníkov, súkromných úradníkov, žobrákov.
    </tei:p>
    <tei:p>
     Spoločne sa zhrozili, že jeden druhému je nepriateľom, jeden od   druhého bočí ako zlodej. Ako čo by si skalu rozmrvil na drobné skalky   a tie skalky sa ohraničujú, vrstvia, natierajú sa nacionálne,   nábožensky, stavovsky, rasove, rodove, triedne, majetkove, stranícky   a každá si myslí o sebe, že je lepšia, pevnejšia, stálejšia ako   druhá… Ľudí treba premeniť na včely. Nech má každý svoj úľ, svoj súš,   nech lieta a zbiera prášok z kvetov, nech napĺňa dieročky v súši   medom, ale je potrebná jedna spoločná lúčička, na ktorej by sme sa   všetci stretali, jednakými boli, seberovnými, kde by neboli nijaké   spoločenské rozdiely, postavenie, zamestnanie, rod, strana,   náboženstvo, rasa atď. Kde by boli všetci rovní. Toto sa prízvukuje.   Kde by bola jediná podmienka vstúpiť na túto spoločnú lúčku: čistota   charakteru. Na toto sa kladie dôraz. Táto spoločná, čistá a rovná   lúčka by mal byť spolok, ešte jeden spolok ktorý by mal meno Rovnosť.   Uzhovorili sa, že takýto spolok založia. Aby hneď demonštrovali za   rovnosť, potykali si.
    </tei:p>
    <tei:p>
     Rozdiel medzi nimi bol totiž podľa denných pochopov veľký. Starší,   s čiapkou a vo farbistej košeli bol mäsiar Tolkoš a mladší v slamenom   klobúku, komisár pri okresnom úrade dr. Landík. Podľa princípov,   ktoré sa mali uplatniť v spolku Rovnosť, rozdiel medzi nimi nebol,   hoci bol jeden učený a druhý nie, hoci jeden hádzal paragrafmi a   druhý mäsom, jeden sekal rozsudky v priestupkoch, druhý bravčový bok   v jatke, jeden kedy—tedy obúšil človeka a druhý vola. To je nie   podklad, aby sa spoločensky rozlišovali. Jedným štrngnutím dvoch   pohárikov pochovali molocha rozdielnosti. Keď to urobí celá   staromestská spoločnosť, Rovnosť skvitne ako ružový ker na jar a v   Starom meste nebude medzi ľuďmi nijaký rozdiel.
    </tei:p>
    <tei:p>
     Po potykaní prešli i na dôvernejšie veci. Mäsiar začal hovoriť   tajnostne, priložiac si k ústam dlaň, aby ho len komisár počul, že   medzi jeho „kundšaftmi“ najradšej obslúži kuchárku Hanu, ktorá slúži   u bankového direktora Rozvalida. Také krásne dievča. Veľmi sa mu   páči. I za ženu by si ju vzal, ale „honor“ mešťana mu akosi   nedovoľuje, aby sa k nej priblížil. Landík počúval, ale ho to veľmi   nezaujímalo. Viacej hovoril o rozsudkoch, že je veľa priestupkov, má   okolo päťsto nevybavených vecí, často nevie, kde mu hlava stojí,   toľko je aktov, a že jeho šéf je veľmi prísny a pedantný človek,   stále vypytuje od neho pracovnú knižku a robí do nej červenou   ceruzkou rozmanité poznámky, otázniky a výkričníky. To zasa Tolkoša   nezaujímalo.
    </tei:p>
    <tei:p>
     Teraz mlčali. Nadišla tichá perióda pri kvaterkovaní. Nechcelo sa   im už hovoriť, ani hýbať od akejsi zmalátnenosti. Iste si obidvaja   mysleli, že by bolo lepšie doma pod paplónom. Len tá cesta keby   nebola. Keby tak mohli preletieť a odrazu bez dvíhania, bez chôdze   nájsť sa v posteli.
    </tei:p>
    <tei:p>
     Čerstvé povetrie od obloka ako čo by ich bolo zobudilo. Staršiemu   dohorela cigara. Vyfúkol ju a papierovú čutorku položil do bočného   vrecka vesty.
    </tei:p>
    <tei:p>
     — Poďme, — povedal, — nebudeme tu nocovať.
    </tei:p>
    <tei:p>
     Odhodlane vstal a natiahol sa.
    </tei:p>
    <tei:p>
     — Už som celý presedený. Chrbát ma rozbolel.
    </tei:p>
    <tei:p>
     — Počkaj, — odporoval mladší, — dopijeme. I tak prší. Škoda by   bolo vína. Sadni si, kým prejde dážď.
    </tei:p>
    <tei:p>
     Zložil klobúk na stolík a začal si sťahovať rukavičky.
    </tei:p>
    <tei:p>
     — Idem. Škoda noci.
    </tei:p>
    <tei:p>
     — Spachtoš.
    </tei:p>
    <tei:p>
     — Čoby, ale je naozaj škoda takto márniť čas. Sedíme tu od ôsmej,   a vlastne nič sme nevyhútali, ako rozlámeme ľady našej meravej   spoločnosti, aby sa rozkývala naša riečka. Bolo by treba na čelo   Rovnosti nejakého významného človeka. Nejakého takého ministra alebo   aspoň tvojho šéfa Brigantíka. My budeme prislabí. Nepotiahneme. Sám   si povedal, že sme chamraď a že s nami to ťažko pôjde.
    </tei:p>
    <tei:p>
     — Radšej čerta ako Brigantíka. Veď som ti povedal, že je to   človek, ktorý má namiesto hlavy paragraf. Najlepšie by bolo, keby to   vzal do ruky zámožnejší mešťan, ako si napríklad ty. Pristupovanie do   spolku zo strany inteligencie by muselo ísť dobrovoľne, nie na   nátlak.
    </tei:p>
    <tei:p>
     — Ale veď si povedal, že sme len čižmy, hrnce, mydlo. Okrem   remesla nič. Iba ak kus tej škvarky obrobiť. Že my nemáme pre také   veci zmysel. A potom, my by sme ani neimponovali. Inteligencia by sa   mala k nám znížiť. My sa nemôžeme k nej povyšovať. Nebol by dobrý náš   farár?
    </tei:p>
    <tei:p>
     Landík sa celkom zobudil a ohnivo prehovoril:
    </tei:p>
    <tei:p>
     — Ten tiež okrem kostola nič, iba ak prejde do cintorína a   najradšej desať ráz denne k Steinerovi na pivo. Jeho povolanie je i   tak šíriť kresťanskú lásku a ľudskú rovnosť, ale myslí len na svoju   širokú papuľu a veľké brucho. Napchávať sa. Jedenie, pitie, zárobok,   groš — to je hlavné. Pre vyššie veci, ktoré nedonášajú na kuchyňu, je   nemý, slepý a hluchý.
    </tei:p>
    <tei:p>
     — Ako väčšina ľudí… Predsa by to mal byť inteligent, ktorý by   viedol.
    </tei:p>
    <tei:p>
     — Aká trúba, aký hrom by bol potrebný, — rozrečnil sa komisár   Landík, — aby ste konečne pochopili, že ste vy páni a že od vás   závisí všetko, nie od tých päťdesiatich „pánov inteligentov“, čo   prišli sem, aby vám prisluhovali pravdu, administrovali vás, dane   brali, liečili, učili, bránili pri súdoch a kázali o kresťanskej   morálke. Štyritisíc vás je, a ich päťdesiat. Predsa vládnu. Vozia sa   po nás ako po hradskej. A vy to necítite. Chcete byť naozaj nemou,   chladnou, poslušnou hradskou? Len aby šliapali po vás, ťažké fúry   vliekli, pľuli a smeti vyhadzovali… Vodou, prachom, blatom, kameňom,   asfaltom chcete byť, len aby z vás, preboha, nejaká trávička,   užitočná bylina nevyrástla… Taká rovnosť je potrebná pre vás, aby ste   sa vzdelali, prišli k sebavedomiu, že ste vy sila a vláda… S farármi,   náčelníkmi zakladať spolky rovnosti — práca daromná. Ako čo by si sad   chcel založiť na skale.
    </tei:p>
    <tei:p>
     Strmo hodil rukou a v myšlienkach sa tešil, ako pekne zarečnil.   Premeral ostrým pohľadom staršieho, a keď ten nesadal, vstal tiež.   Potiahol si bielu kvetovanú vestu, podupkal nohami, aby sa mu   nohavice vyrovnali, vreckové uši pedantne vyhrnul, pred zrkadlom si   položil klobúk na hlavu a napravil si bielu mašľu.
    </tei:p>
    <tei:p>
     „Panák,“ myslel si Tolkoš, keď to videl, ale jeho odpor zmizol,   keď Landík chlácholivo povedal:
    </tei:p>
    <tei:p>
     — Tak hybaj! Nemusíš sa hnevať.
    </tei:p>
    <tei:p>
     Podišiel k východu, otvoril dvere a pustil staršieho napred.
    </tei:p>
    <tei:p>
     Von bola tma ako v rohu. Dážď neprestával, ale bol riedky a tenký.   Svetlo v hostinci zhaslo, len čo vykročili. Spočiatku nebolo rozoznať   nič. Len ďaleko, skoro na samom konci dlhej, rovnej ulice, blikala   plynová lampa. Zašli pod široké strechy malých domov, aby nemokli.   Landík strhol svoj klobúk a šiel holohlavý. Rozhľadeli sa v tme a   rozoznali kontúry stromov pri ceste, drevené ohrádky okolo nich,   budovy a obloky na nich, čnejúce telegrafické stĺpy a komíny na   strechách. Landík hovoril, uspokojujúc mäsiara, ako čo by bol chcel   prosiť za odpustenie, že práve tých drobných ľudí porovnával s   hradskou a kameňom.
    </tei:p>
    <tei:p>
     — Nemusíš sa hnevať. I ja som na tej hradskej kameňom. Nemôžem sa   zdvihnúť, poletieť a poprebíjať chladné čelá. Čakám, aby ma niekto   zdvihol a hodil.
    </tei:p>
    <tei:p>
     — Vidíš, a ty od nás žiadaš, aby sme sami leteli, ty, inteligent.   Niet hýbadla, to je to. Byť hýbadla, pohýbali by sme sa všetci.
    </tei:p>
    <tei:p>
     — Ale v nás dvoch je myšlienka. Stará myšlienka, stotisíc ráz   vyslovená, krvou zaliata, víťaziaca a zasa odkopnutá ako stará   papuča. Oživotvoríme ju.
    </tei:p>
    <tei:p>
     — Myšlienka! — zasmial sa mäsiar.
    </tei:p>
    <tei:p>
     — Čo sa smeješ? — spýtal sa Landík a zastal. — Myšlienka je   počiatkom všetkého. Kôstka, zrno, semeno. To je ten zárodok, z   ktorého vykukne decko, narastie geniálny človek. My kôstku vezmeme,   zasadíme, a uvidíš, že narastie strom. My myšlienku znova vyslovíme.   To je začiatok všetkého. To bude rozum, čo dostane ústa a natrafí na   uši…
    </tei:p>
    <tei:p>
     Landík chytil Tolkoša pod pazuchu a šli ďalej.
    </tei:p>
    <tei:p>
     — Ak v nás každom, — pokračoval Landík, opájajúc sa svojimi   slovami, — bude jedna tá istá, vrelá, oduševňujúca myšlienka, #I#len   myšlienka,#-I# teda podľa teba nič, všetci židáci budú mať správne   slovenské firmy nad obchodmi a budú hovoriť po slovensky, to len ad   illustrandum vravím, a i ostatní päťdesiati inteligenti sa nám   poklonia, alebo pôjdu v čerty.
    </tei:p>
    <tei:p>
     Nahnevane dokončil a zamĺkol. Mäsiar vzdychol a smutne dodal:
    </tei:p>
    <tei:p>
     — K myšlienke treba ducha i obucha, aby sa myšlienka realizovala,   ale to je už ďalšia podmienka. Prvá požiadavka je, aby myšlienka   jestvovala. Lenže jej niet. Aspoň nie je horúca a oduševňujúca. Ani v   tebe jej niet. Preto som sa zasmial.
    </tei:p>
    <tei:p>
     — Ako niet? Odpusť.
    </tei:p>
    <tei:p>
     — Čoby bola. Ty si, ako každý inteligent, namyslený aristokrat.   Len v teórii ste demokrati. V každodennom živote vám my smrdíme. To   cítime a nemáme vo vás dôveru. Pravda je, že myšlienku treba   vysloviť, ináč je nič, ale nielen vysloviť. Vysloviť sa dá všetko.   Myšlienka musí mať korene v srdci. Keď je nie v srdci, nemá oheň.   Nerozplamení nikoho. Nepresvedčí… Vidíš, i ty prídeš k nám, podlejším   od seba, do namazaných krčiem. Podávaš ruku, vyslovuješ myšlienku,   hovoríš, a my jednako cítime, že sa pretvaruješ, že nemôžeš premôcť   pocit rozdielu medzi sebou a nami. Iste by si bol radšej v Centrálnej   kaviarni a hľadel na dievku v kase alebo do ilustrovaných novín, cez   oblok na ulicu z mäkkého fotela, ako sedel na tvrdej drevenej lavici   v malej začmudenej krčme a díval sa na naše hrubé, vyrobené ruky,   drsné dlane s mozoľmi, ošúchané kabáty, lacné čiapky, počúval naše   naivné, sprosté reči, videl naše komisné maniere, ako chráčeme a   pľujeme … Tebe je i toto, čo teraz vravím, pošlé a hlúpe … Tebe je s   nami nepohodlne. Ty sa pretvaruješ. Veľkopanský sa spúšťaš medzi nás.   My ti neveríme. Preto nás nevieš ani presvedčiť, strhnúť so sebou.   Všetci inteligenti ste takí. My sme vo vašich očiach — pravdu si   vravel — chamraď. Vaše myšlienky nevyrastajú zo srdca. Nemáte úprimné   presvedčenie, nemôžete nikoho ani presvedčiť.
    </tei:p>
    <tei:p>
     — Vy ste citlivý, aprehenzívny a namyslený národ, — prerušil   Tolkoša Landík. — Kto ma núti, aby som chodil medzi vás? Chcem od vás   niečo? Som ja poslanec, aby som potreboval vaše hlasy? Predávam   účastiny, remeň, súkno, sadlo a či svine? Chcem byť azda direktorom   vo vašej Ľudovej banke? Zbieram na niečo?… Aby sa s vami hneď objímal   a bozkával! Ak nie, nafúkate sa. Mám také cigary fajčiť ako vy, musím   mať rozdrapený lakeť na kabáte, musí mi zle prísť od riedkeho,   jarmočného piva, musím pľuvať pod seba ako vy, aby som vás presvedčil   a bol vaším priateľom?… Myšlienka ti nevyrastá zo srdca!
    </tei:p>
    <tei:p>
     Pohrdlivo sa zasmial a zatiahol paličkou po spustenej plechovej   roletni na dverách ktoréhosi kupca. Nepríjemný šramot sa rozľahol v   tichej a tmavej ulici.
    </tei:p>
    <tei:p>
     Priatelia Rovnosti došli pod plynovú lampu. Vo svetle bolo vidieť,   že ešte mrholí. Starší vzdorovite zatíchol. Nechcel odpovedať na   ponižujúce reči mladšieho. Landík čakal. Keď zbadal, že darmo čaká,   podal mu ruku a spýtal sa ho posmešne:
    </tei:p>
    <tei:p>
     — A čo Hana? Ty namyslený aristokrat. No?
    </tei:p>
    <tei:p>
     — Daj pokoj, — povedal mäsiar ticho a ako čo by ho bolo   striaslo.
    </tei:p>
    <tei:p>
     — Veď si vravel, že sa ti páči a že by si si ju vzal i za ženu.   Prečo sa jej nepribližuješ?
    </tei:p>
    <tei:p>
     Mäsiar mlčal. Stál pod lampou a díval sa niekam do tmy ponad   Landíkovu hlavu.
    </tei:p>
    <tei:p>
     — No, — súril Landík, — povedz, veď sme priatelia a založili sme   spolok Rovnosť, to znamená byt čestným, hovoriť si pravdu do očí a   nevystatovať sa nad druhými… Hanu som videl. Je pekná a chodí v   krajšom klobúku a lepšom kabáte ako hociktorá meštianska dcéra. Je   čistotná, poriadna, možno, že si i niečo nagazdovala, ale ty jej   peniaze nepotrebuješ, mäsiarstvo ti donáša a vždy bude donášať, lebo   ľudia vždy budú mäsožrútmi. Máš okolo štyridsať rokov. Čo si ju   nevypýtaš? Šla by za teba s radosťou.
    </tei:p>
    <tei:p>
     — Pravdu máš, — zahundral mäsiar. — To je dobrý tromf, aby si   zabil našu Rovnosť. Ty si viac ako ja, ja viac ako Hana, Hana viac   ako chyžná, chyžná viac ako kravská dievka. Ja sa k Hane nesmiem   približovať. Ľudia hľadia, a ja som predsa z predných mešťanov.
    </tei:p>
    <tei:p>
     — Z márnivých, namyslených.
    </tei:p>
    <tei:p>
     — Nie, ale z tých, ktorí dajú na honor.
    </tei:p>
    <tei:p>
     Potriasol ruku Landíkovi. Chytro sa obrátil a zmizol v tme, ako čo   by sa hanbil.
    </tei:p>
    <tei:p>
     „Aký hlupák,“ myslel si Landík, idúc z kroka na krok opačným   smerom. „On ma chcel biľagovať za namysleného inteligenta, a je sto   ráz namyslenejší ako ja… Citliví, požadovační, namyslení ľudia. Treba   s nimi zďaleka a zvysoka. Najnesúcejší stavebný materiál pre také   Rovnosti. Dobre, že uzná, že som viac…“
    </tei:p>
   </tei:div>
   <tei:div type="chapter">
    <tei:head>
     2. Treba ukázať príklad   príklad
    </tei:head>
    <tei:p>
     Len čo prišiel Landík domov a zapálil lampu, už mu niekto zaklopal   na oblok. Boli tri hodiny po polnoci, keď je klopanie na oblok, ak   človek neočakáva nejakú mladú Máliku, veľmi nepríjemné. Landík bol   mravne, čistý a dievčenskú návštevu po polnoci, možno, že by si bol i   vyprosil. Zaklopanie ním trhlo. Nevedel, kto to môže byť, a váhal, či   má otvoriť. Predsa pristúpil k záclonám a odhrnul ich. Dlhšie trvalo,   kým rozoznal tvár. Neveril vlastným očiam: v obloku bola Tolkošova   tvár.
    </tei:p>
    <tei:p>
     „Čo zas chce?“ durdil sa. „Pred štvrťhodinou som sa s ním rozlúčil   a zasa je tu.“
    </tei:p>
    <tei:p>
     Nahnevane otvoril krídlo obloka a vytrčil hlavu.
    </tei:p>
    <tei:p>
     — Čo je? — opýtal sa s nevôľou. — Nemôžeš spať?
    </tei:p>
    <tei:p>
     — Nehnevaj sa, že ťa vyrušujem. Malú radu chcem od teba, —   zahovoril mäsiar ticho a chytro. — Spomenul si Hanu. Hovoril som ti,   že sa mi páči a že by som si ju vzal i za ženu. Mohlo by to byť?
    </tei:p>
    <tei:p>
     — To sa jej musíš spýtať.
    </tei:p>
    <tei:p>
     — Ale kde, ako? Nemám skúsenosti.
    </tei:p>
    <tei:p>
     — Nevojdeš dnu? Navaríme čaju.
    </tei:p>
    <tei:p>
     — Nie, ďakujem ti. Už neprší a nechcem ťa unúvať. Poraď, tak   nakrátko. Ty si čítal všelijaké romány.
    </tei:p>
    <tei:p>
     Landík otvoril i druhé krídlo obloka a oprel sa o lakte. Radil   žartovne. Nezaľúbeným je láska vždy komická.
    </tei:p>
    <tei:p>
     — Daj jej najavo, že sa ti páči. Chodievaj s ňou na prechádzky, do   biografu, do záhrady na pivo, na tanec, daj jej kedy—tedy darček, čo   ja viem, na šaty, prstienok. Nemusíš ani hovoriť, že sa ti páči. Ona   to už vycíti, a ty tiež, či by bola náklonná. To sa ti láska sama   vypečie pri svetle očí ako sviečkovica na biftek, keď v sporáku horí.   Dostanete chuť. Zažiada sa vám len jesť a jesť — jeden druhého. Preto   sa vraví: išli sa zjesť od lásky. No, a dohovoríte sa. Nič   prostejšie…
    </tei:p>
    <tei:p>
     — Nie, nie, — zastavil ho mäsiar. — Rozdiel medzi nami je veľký.   Ako som ti vravel. Hana slúži, a ja som z predných mešťanov. Naša   rodina je stará. Môj starý otec bol tu richtárom a otec boženíkom, ja   sám som v predstavenstve. To by veľmi bilo do očí. Všetci by sa   smiali. Mne sa to samému vidí smiešne. Mäsiar a údenár, výborník,   potomok vzácnej famílie Tolkoš sa vodí s kuchárkou!
    </tei:p>
    <tei:p>
     — Mesaliancia, — zasmial sa doktor uštipačne. — Keď si ju vezmeš,   bude pani majstrovou, pani výborníčkou, paňou obecného predstaviteľa.   Kráľovskí synkovia sa zriekali trónu pre lásku. A trón, to bolo čosi   viac ako údenárstvo. Zriekni sa i ty svojho honoru. Tam sme, kde sme   boli pred polhodinou. A rovnosť nič?
    </tei:p>
    <tei:p>
     Mäsiar si pritlačil sluchy prstami, akoby rozmýšľal.
    </tei:p>
    <tei:p>
     — A nešlo by to inak? Pokojnejšie, tichšie, aby neklalo oči, a   neurážalo sluch! Písomne napríklad?
    </tei:p>
    <tei:p>
     — Ale to je spupnosť! — vzbĺkol Landík. — Ako nejaký Napoleon, keď   poslal do Viedne Berthiera, aby vypýtal Máriu Lujzu a zosobášil sa s   ňou v mene cisára… A k oltáru akože ju povedieš? Písomne? Či pošleš   mňa?… Daj mi pokoj!
    </tei:p>
    <tei:p>
     Chcel zatvoriť oblok, ale Tolkoš zachytil rám.
    </tei:p>
    <tei:p>
     — Ak je to spupnosť, — povedal ostro, — tak i ty si spupný.
    </tei:p>
    <tei:p>
     — Keby sa mne Hana páčila, ani chvíľu by som neváhal.
    </tei:p>
    <tei:p>
     — Chodil by si s ňou do biografu, na tance?
    </tei:p>
    <tei:p>
     Landík sa podíval na neho. Ako by mu bola akási veľká myšlienka   osvietila hlavu. Chvíľku mlčal, potom povedal odhodlane, vážne a   nahlas, aby Tolkoš dobre rozumel:
    </tei:p>
    <tei:p>
     — Mňa do tvojej Hany nič. Nie som do nej zamilovaný, ale aby som   ti ukázal, že vo mne niet pýchy, zajtra sa zoznámim s Hanou a budem   ju odprevádzať od tvojej jatky až k domu direktora Rozvadila, kde   slúži. Odprevádzať ju budem tak, aby to ľudia videli a pochopili, že   je to schválne, zo záujmu, a nie náhodou. Tak budem robiť týždeň. Čo   povieš na to?
    </tei:p>
    <tei:p>
     — To neverím.
    </tei:p>
    <tei:p>
     — Uvidíš — uveríš. Nebudem hrdý ani spupný voči Hane, ale budem   hrdý a spupný oproti spoločenskej mienke, ktorá to bude odsudzovať.   Nebudem sa hanbiť.
    </tei:p>
    <tei:p>
     — Ale ju zahanbíš — Hanu. Ani nepôjde s tebou. Bude si myslieť, že   bohviečo chceš od nej, a i ľudia hneď na zlé pomyslia.
    </tei:p>
    <tei:p>
     — Ako bude, tak bude. Môj úmysel je čistý. Budem demonštrovať za   rovnosť, proti tým múrom, ktoré ľudia medzi sebou nastavali.   Presvedčím ju o tom. Len ty nebuď žiarlivý.
    </tei:p>
    <tei:p>
     — Ani mi na um nepríde. Viem, že tá demonštrácia má svoje medze.   Probuj demonštrovať do konca. Vezmi si ju za ženu.
    </tei:p>
    <tei:p>
     — Ak sa mi zapáči, prečo nie? Ale daj mi ruku, že ma nebudeš   prenasledovať svojou žiarlivosťou.
    </tei:p>
    <tei:p>
     — Nebudem. Tu je ruka.
    </tei:p>
    <tei:p>
     — Ešte jedno. Keď ťa uvidím, čo len raz, že sa ty prechádzaš s   Hanou, to mi bude znamením, že si odhodil malomeštiansku pýchu, svoj   vysoký honor, a ja odstúpim. Dobre?
    </tei:p>
    <tei:p>
     — Dobre.
    </tei:p>
    <tei:p>
     Podali si ruky a zaželali dobrú noc. Landík zavrel oblok.
    </tei:p>
    <tei:p>
     Landíkovi ešte pod paplónom bolo smiešne na Tolkošovi, mäsiarovi,   údenárovi, obecnom predstaviteľovi, výborníkovi, potomkovi starej,   známej a povestnej rodiny v Starom Meste. Seká mäso, predáva za   peniaze, denne sa zakrvaví, rád je, keď môže čím viac koštiaľov   pridať, a jednako si myslí, že je vyššie postavený ako ten, čo to   mäso uvarí alebo upečie, hoci za mzdu. Slúži kupujúcemu obecenstvu,   zalieča sa kuchárkam, aby u neho kupovali, a predsa sa mu zdajú   nižšími tvormi, azda preto, že slúžia len jednému pánovi.
    </tei:p>
    <tei:p>
     Sfúkol lampu. Dlho myslel na Tolkoša a s ním na všetkých írečitých   malomešťanov… Samá skala, skala, skala… Železným kladivom ich obúšiť…   Preraziť tvrdý kruh ich kamenných hláv, aby sa z nich nejaký užitočný   kúštik odlúpil… Myšlienkou by si ich darmo osvecoval a darmo lial na   nich prúd najznamenitejších slov. Ani sa nehnú… Praľudia… Ale či sú   lepší inteligenti?
    </tei:p>
    <tei:p>
     Doktor si predstavil samé ohnivá, osobitne stojace, jedno do   druhého nezapadajúce a chvastajúce sa vo svojej osobitosti a   izolovanosti, bojujúc so sebou, namiesto aby sa pospájali a skovali v   mohutnú reťaz, ktorú by nik nepresekol.
    </tei:p>
    <tei:p>
     „Zademonštrujem, rozhodne zademonštrujem,“ utvrdzoval sa vo svojom   rozhodnutí, a v myšlienkach, ako to urobí, zaspal.
    </tei:p>
   </tei:div>
   <tei:div type="chapter">
    <tei:head>
     3. Demonštrácia za rovnosť
    </tei:head>
    <tei:p>
     Ráno bolo krásne, májové. Slnko už osvecovalo jednu stranu   námestia, druhá polovica bola ešte v tôni. Ľudia v malých skupinách   postávali okolo veľkého, sčernetého kostola. Čakali na malú omšu.   Boli to zväčša takí, čo nemali čo robiť v poli. Predavačky za chrbtom   chrámu pražili čierne klobásy a jaternice. Ich vôňa plnila blízke   okolie. Bol tržný deň. Cudzí sedliaci prichádzali do mesta za svojimi   nepríjemnými povinnosťami, či na súd, či na daňový úrad, do banky —   platiť alebo na trhu, v sklepe čo—to potrebné nakúpiť, a zasa len   platiť. Zastavovali sa, nazerali do pekáčov, ďubali prstami do   mastných pečienok, jednali sa a pochutnávali si. Niektorí už uspeli   po mastných raňajkách zájsť do krčmy a vypiť si.
    </tei:p>
    <tei:p>
     Pred Tolkošovou jatkou už bolo dosť slúžok a kuchárok. Tisli sa   pred malým oblôčikom a súrili „pána majstra“, aby im mäso čím skorej   dával a odbavil ich.
    </tei:p>
    <tei:p>
     I Hana bola medzi nimi. Vynikala štíhlou, plnou, nie tučnou,   pevnou postavou. Po pansky oblečená, len bez klobúka, holovlasá, s   veľmi bledými vlasmi so zvitými vrkočmi na tyle. Jemná, podlhovastá   biela tvár s ružovou priesvitnou kožou. Robila dojem mladej panej,   ktorá si sama prišla vybrať mäso, aby mäsiar hocičo „nenakydal“ a   nedal samé kosti. Veľké belasé oči boli okrúhle, s výrazom smutným,   skoro trpkým, len tenké husté obrvy, zdvihnuté k sluchám, dávali   tvári čosi šibalské, veselé. Keď sa jej tvár smiala, oči sa zúžili,   obrvy vyhrnuli a celá tvár sa stávala bezstarostná, detsky veselá,   samopašná a jasná, skoro šťastná. Plné, svieže pery sa roztvorili;   vrchná, hodne užšia, potiahla sa k malému, rovnému a tenkému nosu,   spodná, hrubšia, stenkla a markantný výrez jarčeka pod nosom sa   stratil a tým i celá dievčenská prísnosť a nedotknuteľnosť.
    </tei:p>
    <tei:p>
     Tolkoš, keď ju zazrel, ako obyčajne, sa potešil. Stával sa   zhovorčivejší, hlasnejší a obratnejší, chytrejšie sekal mäso, vážil a   dával. Dnes jeho veselosť trvala krátko. Pomyslel si na komisára, že   sa ju strojí odprevadiť, a zachmúril sa. Odbavil, ako mohol, chytro   kupujúcich, aby potom mohol zadržať Hanu a pozhovárať sa s ňou. Keby   sa nebol bál, že sa prezradí pred ostatnými dievčatami, iste by ju i   do jatky zavolal. Už mu bolo na jazyku, že jej povie, aby si sama   prišla vybrať mäso dnu do jatky, ale zbadal neďaleko čižmára Jakuba s   červenými vlasmi, veľkého klebetníka, prehltol slovo a obslúžil Hanu   ako inokedy. Hane sa jednako videlo, že sa „šiple“. Podurila ho:
    </tei:p>
    <tei:p>
     — Nože ma odbavte, pán Tolkoš. Pán komisár ma čaká.
    </tei:p>
    <tei:p>
     — Aký komisár? — začudoval sa, ako čo by o ničom nevedel.
    </tei:p>
    <tei:p>
     — Pán komisár Landík.
    </tei:p>
    <tei:p>
     Ukázala košíkom na ulicu, kde svietilo slnko. Landík skutočne tam   stál, neďaleko uličnej lampy, oblečený do čierneho, v mäkkom čiernom   klobúku. Opretý o paličku, díval sa na jatku. Ešte i malú fialovú   astru mal v kabátovej dierke.
    </tei:p>
    <tei:p>
     — A čo ty máš s pánom komisárom?
    </tei:p>
    <tei:p>
     — Ja nič, ale on, že mi má niečo povedať.
    </tei:p>
    <tei:p>
     — Čože ti on má povedať?
    </tei:p>
    <tei:p>
     — Že vraj čosi veľmi vážne.
    </tei:p>
    <tei:p>
     — Páčiš sa mu. Zalieča sa ti, — zaintrigoval mäsiar.
    </tei:p>
    <tei:p>
     — Dnes som sa po prvý raz s ním zhovárala.
    </tei:p>
    <tei:p>
     — No, len pozor na srdce!
    </tei:p>
    <tei:p>
     Sklonila hlavu. Podívala sa na konce svojich črievic. „Prečo mi to   hovorí?“ myslela si. Nebolo to nič také, že sa jej Landík dnes ráno   poklonil a oslovil ju, aby odpustila: má jej niečo vážne povedať, že   ju počká, keď pôjde domov. Ani zvedavosť ju netrápila. Vedela, že je   to len tak, z huncútstva. Ju páni neraz oslovili a chválili do očí   aká je obratná, aká pekná, ale to bývalo také, ako keď človek zastane   pred pekným obrazom, aby sa mu lepšie prizrel, a vydá zo seba zvuk   pochvaly: zbadá, že je obraz drahý, vie, že ho nemôže kúpiť, a ide   ďalej.
    </tei:p>
    <tei:p>
     Páni to už vybadajú, čo možno dosiahnuť a čo nie medzi dievčatami.   Hana sa im videla tiež veľmi drahá. Obmedzúvali sa teda na pohľad, na   pochvalu, a šli svojou cestou. Tak to bude i s pánom komisárom a s   jeho vážnou rečou.
    </tei:p>
    <tei:p>
     — Dajte mi už mäso, — súrila. — Musím sa ponáhľať.
    </tei:p>
    <tei:p>
     — Veď on počká, — smial sa trpko mäsiar.
    </tei:p>
    <tei:p>
     Hneval sa na ňu, že sa tak ponáhľa a neváži si rozhovor s ním. To   je predsa vyznamenanie, keď sa on s dievčaťom púšťa do dlhších rečí.   Času je dosť.
    </tei:p>
    <tei:p>
     Červený Jakub sa obrátil a pošiel k jatke. Tolkoš podal mäso a   Hana odišla. Jakub zašiel za kostol. Mäsiar, zvedavý, čo sa bude   robiť, pustil sa za Hanou. Na rohu ulice zbadal, že má veľmi   zakrvavenú zásteru, rukávy na košeli a ruky. Vrátil sa naspäť do   jatky, chytil i topor na sekanie mäsa a zaťal ním do bukového kláta.   Hnevalo ho, že Landík predsa len odprevadí Hanu. Bohvie, čo jej   nahovorí, a ešte ju pomýli.
    </tei:p>
    <tei:p>
     Landík išiel s dievčaťom, ako čo by panskú slečnu odprevádzal.   Zdvorilo sa jej poklonil, povedal svoje meno, že je úradník pri   okresnom úrade, a tituloval ju slečna. Poprosil o dovolenie, aby ju   smel odprevadiť.
    </tei:p>
    <tei:p>
     — A načo? Zájdem i sama, — nevidelo sa Hane, — ja sa musím   ponáhľať. Čo ste mi to chceli povedať?
    </tei:p>
    <tei:p>
     — Že si vás ctím.
    </tei:p>
    <tei:p>
     — Ďakujem. A potom?
    </tei:p>
    <tei:p>
     — Trošku prejsť sa s vami.
    </tei:p>
    <tei:p>
     — To si vyberte seberovnú.
    </tei:p>
    <tei:p>
     — Vy ste mi rovná.
    </tei:p>
    <tei:p>
     — Nie. Len choďte svojou cestou. Zato ste ma nemuseli pristavovať.   Nie som slečna, — odporovala Hana, nie urazená, ale skôr   nastrašená.
    </tei:p>
    <tei:p>
     Landík sa nedal odbiť. „Je to sprosté takto sa natískať,“ myslel   si, „ale čo by povedal Tolkoš, keby som hneď ustúpil?“
    </tei:p>
    <tei:p>
     — Vy ste v mojich očiach slečna. Či je takýto titul len pre   advokátske dcéry? Skôr patrí tým, ktoré statočne pracujú ako vy. Nie   sme modlári, aby sme sa klaňali bohyniam v klobúkoch a kožušinách.   Verte mi a dajte mi ruku.
    </tei:p>
    <tei:p>
     Nepodala. Landík išiel s ňou. Bol v zmätku. Nevedel, o čom má   hovoriť. Vravel dve na tri, len aby nemlčal. Hana čušala. Videlo sa   mu, že je rozvalidovský dom ďaleko a že idú pomaly. Najradšej by bol   preletel priestor. Stopoval pohľadom, či mimoidúci nehľadia na nich   podozrievavo, s úsmevom alebo posmechom, či sa nezastavujú a   neobracajú za nimi. Nezbadal nič podozrivé a upokojil sa… Konečne je   to nie nič neobyčajné, dokazoval si v duchu… Ide úradník s kuchárkou   od Rozvalidov. Čo si môžu pomyslieť? No, nejaká miestna okuláta,   dievčaťa sa spýtal, kde je to, no, a vedie ho na miesto, na ktoré sa   spytoval.
    </tei:p>
    <tei:p>
     Pri bráne zdvihol klobúk. Neosmelil sa nastrčiť svoju ruku, aby ju   Hana zasa neodmietla. Len povedal:
    </tei:p>
    <tei:p>
     — Do videnia zajtra… Podajte mi ruku.
    </tei:p>
    <tei:p>
     — Len choďte, — odvrkla. — Dajte mi pokoj.
    </tei:p>
    <tei:p>
     Mrzelo ju, že ešte i do brány ju odprevádza. Bezočivý akýsi pán.   Len aby niekto nevyšiel z domu, aby ju tu nevideli s cudzím, a okrem   toho ešte s pánom. Chcela sa ho čím skôr striasť.
    </tei:p>
    <tei:p>
     — Teda nie do videnia?
    </tei:p>
    <tei:p>
     — Nuž, do videnia.
    </tei:p>
    <tei:p>
     — Ruku mi nepodáte?
    </tei:p>
    <tei:p>
     Podala a hneď si ju i vytrhla. Vybehla hore schodmi.
    </tei:p>
    <tei:p>
     Vyšiel na ulicu. I jemu sa uľahčilo, že je po odprevádzaní.   Nepríjemné bolo, keď si pomyslel na zajtrajšok a potom ešte na päť   takých prechádzok. S dnešnou prechádzkou nebol spokojný. Utekali ako   zlodeji. Vravel, že si ju ctí, a pritom tŕpol, že ho niekto zo   známych uvidí. Keby si ju naozaj ctil, netŕpol by. Nehovoril pravdu.   To bolo iba kvôli rozhovoru. Demonštroval za rovnosť? Nedemonštroval,   lebo cítil rozdiel. Nik neuverí, že to, čo dnes urobil, urobil len z   úcty k nej, k spolublížnemu, k človeku. Sám pochyboval o tom. I ona i   druhí si iste pomyslia: „Demonštrácia za rovnosť? Somárstvo! Skôr   nízke, mrzké zámery, vášne.“ Neuverí ani Tolkoš. Chcel ukázať príklad   Tolkošovi? Neukázal, lebo sa hanbil zaň. Taký je ako namyslený   „honoracior“. Sám cítil svoj honor. Fuj!
    </tei:p>
    <tei:p>
     Nespokojný prišiel domov, aby sa preobliekol do úradu. Bol by sa   vyzauškoval, že sľúbil takú hlúposť, keby to bolo osožilo. Lenže dal   ruku Tolkošovi. Dohovor je dohovor a charakter je charakter. Od   svojho predsavzatia nemôže odstúpiť. Neodstúpi. Čo si zaumienil,   vykoná.
    </tei:p>
    <tei:p>
     Bolo ešte dosť času do úradu. Hodil sa na diván. To bolo jeho   miesto na rozmýšľanie. S cigaretou v ústach, fúkajúc dym do povaly,   uvažoval, že vlastne už ukázal Tolkošovi príklad. Treba ho len   nahovoriť, aby to isté urobil, čo on, a nebude sa viac musieť nútiť   do takých nepríjemných prechádzok… A ak sa bude i naďalej zdráhať?…   Prechádzky treba ideovo odôvodniť… Začali sa mu v hlave rojiť axiómy…   Čím je kto inteligentnejší, tým je schopnejší zohnúť sa k   najprostejším tvorom a nájde v nich pôvab a záujem, neprístupný tupým   a sprostým… Prostota a skromnosť je už sama v sebe múdrosťou života…   Čím je kto učenejší, tým je prostejší; čím je prostejší, tým je   múdrejší, bohatší a veselší…
    </tei:p>
    <tei:p>
     Cigareta mu dohárala. Hľadal očami popolník. Bol na stolíku a   vstávať sa mu nechcelo. Zmliaždil oheň prstami a hodil cigaretu k   peci, oblizujúc si popálené prsty.
    </tei:p>
    <tei:p>
     „A ak sa popálim,“ snoval svoje myšlienky, „nech. Hana je pekné   dievča. Trošku spurná, ešte divá. Bolo by zaujímavé skrotiť ju a   presvedčiť, že moje úmysly sú čisté… Ale to potom nesmiem brať ako   úlohu, ktorú chcem čím skôr spraviť, aby som si vydýchol a bol zasa   slobodný…“
    </tei:p>
    <tei:p>
     Skočil z divána.
    </tei:p>
    <tei:p>
     Rozhodol sa, že sa nebude spravovať podľa hlúpych. Nech sa hlúpi   spravujú podľa rozumných. Vyhubí pýchu tried. Aspoň v sebe ju zničí.   Ak sa bude treba premáhať, premôže sa…
    </tei:p>
    <tei:p>
     Čo si zaumienil, i vykonal. Hanu skutočne odprevádzal každé ráno.   Spočiatku bola chladná a plachá ako prvý raz. Mračila sa, odvracala   hlavu a bežala, akoby ju naháňali. Landíka nepočúvala. Na jeho otázky   neodpovedala. Probovala, že ukáže hnev. Sťahovala obočie, gánila,   hádzala plecami, premerala si ho od hlavy po päty, odvrávala urazená   alebo zanovite mlčala. Bez slov dávala najavo, že sa jej „pán doktor“   ani trošku nepáči, ba že je jej nepríjemný, až odporný. Landík   vytrval. Nechcel zbadať Hanino odmietanie. Šiel popri nej a hovoril,   hovoril, čo mu prišlo na um. Slovami chcel zahlušiť, čo sa v ňom   vzpieralo proti jeho konaniu. Na štvrtý deň stala sa Hana smelšou.   Obrátila celú tvár k nemu a spýtala sa ho:
    </tei:p>
    <tei:p>
     — Čo vy so mnou chcete, pán doktor?
    </tei:p>
    <tei:p>
     — Prostá vec: páčite sa mi.
    </tei:p>
    <tei:p>
     — Prečo práve ja?
    </tei:p>
    <tei:p>
     — Nechcem vás do očí chváliť.
    </tei:p>
    <tei:p>
     — A čo chcete odo mňa?
    </tei:p>
    <tei:p>
     — Vašu dôveru.
    </tei:p>
    <tei:p>
     — Načo vám je moja dôvera?
    </tei:p>
    <tei:p>
     Landík rozmýšľal, čo jej má povedať. Filozofovať o rovnosti? Či   jej oznámiť, že ukazuje príklad Tolkošovi? Nie. To by bolo zdĺhavé a   nie jadrné. Mal by povedať niečo pekné.
    </tei:p>
    <tei:p>
     — Chcem si vás získať za priateľku, — povedal a hneď sa chytil za   nos.
    </tei:p>
    <tei:p>
     Mať priateľku znamenalo v tie časy práve čosi samopašné, nepekné,   až nemravné.
    </tei:p>
    <tei:p>
     — Viete, — opravil sa, — som taký opustený vrabec a hľadám   bezpečnú vetvu, na ktorej by som sa mohol pokolembať.
    </tei:p>
    <tei:p>
     To bolo ešte nepeknejšie. Keby Hana bola bývala prefíkaná, bola by   si to vyprosila. „Tak,“ bola by si myslela, „vy sa chcete na mne   kolembať? Ja mám byť len takou akousi halúzkou pre kadejakého   vrabca?…“ Lenže Hana bola čisté dievča. Jej sa to páčilo. Myslela si,   že jej Landík vyznáva lásku. Zružovela. Landík hľadel na ňu s úľubou.   Chvíľku čakal na odpoveď.
    </tei:p>
    <tei:p>
     — Počujte, ja vám to vysvetlím, — pokračoval, keď odpoveď   neprichádzala, pričom si očistom hlasno odkašľal a vytiahnuc šatôčku   z vrecka, priložil si ju k ústam, aby uvážil, čo jej to má vlastne   povedať — A nemohli by ste, slečna Anna, vyjsť z domu na prechádzku?   Sadli by sme si na lavičku, hoci v mestskej záhrade. Tam by som vám   všetko vysvetlil.
    </tei:p>
    <tei:p>
     Sám sa zľakol svojho návrhu. Ak ho prijme, bude sedieť večer s ňou   na obdiv sveta. Tŕpol, čo povie. Hana pomaly a záporne pokrútila   hlavou.
    </tei:p>
    <tei:p>
     — To nie, čo by povedali?
    </tei:p>
    <tei:p>
     — Kto?
    </tei:p>
    <tei:p>
     — Ľudia.
    </tei:p>
    <tei:p>
     „Čo by povedali, čo by povedali? To je celá morálka dievčat. Ony   sú ochotné na všetko, ale čo by povedali iní. Ak nás nik nevidí,   dobre, ale ak nás niekto vidí, nie, nie, nie!“ myslel si Landík a   nahlas povedal:
    </tei:p>
    <tei:p>
     — Vidíte, to je tá nedôvera. Vy si teraz myslíte: „Čo budem   vysedávať s cudzím, poloznámym človekom? On chce len zábavu,   samopaš.“ Celkom iste sa mýlite.
    </tei:p>
    <tei:p>
     Čušala.
    </tei:p>
    <tei:p>
     — A kedy máte vychádzky z domu? — dobíjal Landík.
    </tei:p>
    <tei:p>
     — Každú druhú nedeľu.
    </tei:p>
    <tei:p>
     — Veru málo. Kam chodievate?
    </tei:p>
    <tei:p>
     — Sedím i vtedy doma. Čítavam.
    </tei:p>
    <tei:p>
     — Vy čítavate? — čudoval sa. — Čo?
    </tei:p>
    <tei:p>
     — Knižky.
    </tei:p>
    <tei:p>
     — Aké?
    </tei:p>
    <tei:p>
     — Rozprávky. Prostonárodné povesti o Matejovi, Zlatovláske,   Loktibrade, Či je pravda na svete, o Jankovi Hraškovi. Pán kaplán mi   ešte doma daroval túto peknú knižku. Tú čítam.
    </tei:p>
    <tei:p>
     „Zázrak,“ myslel si, „slúžka číta knižku, sedí doma, nikam   nevyjde, i keby mohla. To som ešte nepočul.“
    </tei:p>
    <tei:p>
     Hana odrazu narástla v jeho očiach.
    </tei:p>
    <tei:p>
     — A páčia sa vám?
    </tei:p>
    <tei:p>
     — Páčia. Ale som už všetky poprečitovala.
    </tei:p>
    <tei:p>
     — Zajtra vám donesiem, — ponúkol s radosťou.
    </tei:p>
    <tei:p>
     Potešilo ho nielen to, že dievča číta, ale že sa našlo spojivo   medzi ním a ňou. Kniha bola kedysi znamenitým mostíkom medzi dvoma   hlavami a srdcami. Po tom mostíku veľmi ľahko prechádzali nielen   myšlienkové svetlá, ale i srdcové plamienky.
    </tei:p>
    <tei:p>
     Skoro každý ženský román sa knižkou začínal a knižkou končil…   Pozriže, pozri? Ten mostík dosiaľ nespráchnivel.
    </tei:p>
    <tei:p>
     — Mám mnoho knižiek. Donesiem vám. Áno?
    </tei:p>
    <tei:p>
     — Prosím.
    </tei:p>
    <tei:p>
     Pri bráne mu už sama podala ruku. Landík ju s radosťou chytil a   priateľsky prichlopil i druhou.
    </tei:p>
    <tei:p>
     — Najlepšiu vyberiem.
    </tei:p>
    <tei:p>
     — Ale naozaj?
    </tei:p>
    <tei:p>
     Pozrela mu zasa rovno do očí, teraz už s úsmevom. Landík sa na ňu   díval. Jej tvár sa stala jasná, otvorená a mäkká, detsky šibalská.   Prísnosť nijaká nebola. Oči iskrili a svietili belaso ako bledá   nevädza.
    </tei:p>
    <tei:p>
     — Iste… Majte sa dobre, slečna Anna.
    </tei:p>
    <tei:p>
     — Urobte si uzlík na šatôčke.
    </tei:p>
    <tei:p>
     — Netreba. Nezabudnem.
    </tei:p>
    <tei:p>
     Hana pred schodmi pokývala mu ešte raz hlavou. On nadvihol klobúk   vysoko nad hlavu a potriasol ním. Bol uradostený, že Hanina meravosť   konečne popustila a rozhovor s ňou išiel hladko a príjemne.
    </tei:p>
    <tei:p>
     Teraz sa mu videlo, že „demonštrácia za rovnosť“ bude ľahká,   zaujímavá, vábiaca. Škoda by bolo ďalej nedemonštrovať; možno, že by   i smutno bolo tak naprázdno chodiť — bez Hany.
    </tei:p>
    <tei:p>
     „Aký klenot, aký krásny klenot,“ oduševňoval sa. „Predsa je len   lepšie dívať sa nadol ako hore. Hore je krásne, ale dolu ešte   krajšie. Hviezdu nesnímeš, klenot môžeš zodvihnúť. Hriech by bol,   keby sa také dievča dostalo Tolkošovi.“
    </tei:p>
   </tei:div>
   <tei:div type="chapter">
    <tei:head>
     4. Intrigán
    </tei:head>
    <tei:p>
     Doma dlho stál pred svojou knižnicou a cez sklo pozeral na nápisy   knižiek. Vyberal niektoré a čítal odseky. Tak sa mu videlo, že sú   všetky písané vysokým štýlom. Hana neporozumie Vajanskému. Ani v   Kukučínovi nenájde pravý pôžitok.
    </tei:p>
    <tei:p>
     „…Druhý východ je arci heroický…“ čítal si nahlas z Vajanského,   „ale ja, ako bohém, mám právo radiť bohémske spôsoby…“ Odložil. Vzal   Kukučína a čítal: „…Šora Anzula skočila, z oka jej šibe plameň, v   tvári jej horí rumenec. Každá výčitka rozvažitého težaka ju šibe…“   Odložil. Vyňal #I#Žarty a rozmary#-I# od Laskomerského. „Aby učený a   neučený svet vedel, z ktorých punktov zeme toto zatmenie, už či cez   koštiale luciové, či cez zadymené sklá najdokonalejšie vidieť možno,   zhotovené boli zemevidy, na ktorých cez tie punkty čierne hrubé čiary   od jedného rohu mapy k druhému popreťahované boli…“ Tomu neporozumie.   Do ruky sa mu dostal Sládkovič.
    </tei:p>
    <tei:l>
     „Mladosť, otčina horiacej túhy!
    </tei:l>
    <tei:l>
     Mladosť, vrelých citov skala!
    </tei:l>
    <tei:l>
     Mladosť, ty obraz nádejnej dúhy!
    </tei:l>
    <tei:l>
     Mladosť, ty lásky Valhala!…“
    </tei:l>
    <tei:p>
     Krásne, ale je to nie pre Hanu. Bude si myslieť: „Aká horúca túha?   Petrolej horí, v sporáku horí, zápražka môže prihorieť, masť môže   horieť na platni, ale že by túha horela? Ak horí, celá otčina sa   chytí a ľahne popolom… Od vrelých citov sa človek iba popáli… Ako   môže mať vrelé city skala, a skala je skala, a nie mladosť… No,   ďakujem, ak má byť moja mladosť dúha…“
    </tei:p>
    <tei:p>
     Landík sa usmial a rozhodol: Nie. Pri Hviezdoslavovi hodil   rukou:
    </tei:p>
    <tei:l>
     „Jak labuť kviľbou naplňuje dni
    </tei:l>
    <tei:l>
     a osŕka a v sebe samej šuká…“
    </tei:l>
    <tei:p>
     To už skôr azda Janko Kráľ, Samo Chalupka, Botto.
    </tei:p>
    <tei:l>
     #I# „Žili ste, kolosi sveta,
    </tei:l>
    <tei:l>
     kto by to mohol zatajiť?…
    </tei:l>
    <tei:l>
     Povedz nám, väzeň náš,
    </tei:l>
    <tei:l>
     povedz nám: kto si ty?
    </tei:l>
    <tei:l>
     A čo si tak ťažko
    </tei:l>
    <tei:l>
     k tej skale pribitý? …
    </tei:l>
    <tei:l>
     Slnko v zlatej kolíske nad horou umiera,
    </tei:l>
    <tei:l>
     hlucho, temno na vzchode jak vprostred cmitera.
    </tei:l>
    <tei:l>
     Obloha v ťažkom smútku až k zemi sa zhýna
    </tei:l>
    <tei:l>
     sťa mať biedna nad rakvou jediného syna…“ #-I#
    </tei:l>
    <tei:p>
     Všetky diela, čo mal, boli podľa jeho mienky písané pre vzdelaného   človeka… S poéziou nezačne. Taký poet všetko prekrúti… Kedyže slnko   umieralo, a to ešte v zlatej kolíske?… O tých mladých ani nevraviac.   Tým sa kolená podobajú umrlčej lebke, nebo hlave a mesiac kňazskej   tonzúre… Pre koho tí ľudia píšu? Malo by sa písať aspoň pre dva   milióny čitateľov, a oni píšu pre päťsto, i to ťažko. Literatúra má   byť zrozumiteľná a zaujímavá pre všetkých. Dá sa predsa písať o   najprostejších veciach i zrozumiteľne i zaujímavo, a pritom tak, aby   to malo i umeleckú hodnotu. Veľké národy si môžu dovoliť písať   prepychove, pre hŕstku vybraných ľudí, ale keď je celý národ hŕstkou,   nech sa páči písať pre celý národ, lebo i tí, čo ešte čítajú,   prestanú čítať.
    </tei:p>
    <tei:p>
     Medzi takýmito úvahami naďabil na Tolstého rozprávky. „Dvaja   pútnici“, „Čím sa ľudia živia?“, „Pustíš oheň — nezadusíš“… To bolo   jasné. Zaradoval sa a šuchol knižku do vrecka, aby nezabudol a aby sa   mu Hana naozaj nevysmiala, že je zábudlivý.
    </tei:p>
    <tei:p>
     Podvečer vyhľadal Tolkoša v jeho byte. Bola to veľká, ale nízka   izbička s prehnutými drevenými hradami, vápnom bielená, s jednou   železnou posteľou, železným umývadlom a nezafarbeným stolíkom, okolo   neho tri hrubé, ťažké stoličky. V stenách boli povbíjané klince. Na   nich viseli rozličné veci, špinavé uteráky, zástery, kabát a klobúk.   Červačou rozrytá, ničím nepokrytá dlážka. Malá olejová lampa   zapáchala a smrad oleja miešal sa so smradom lacného tabaku.
    </tei:p>
    <tei:p>
     Tolkoš bol zámožný, a takáto chudoba so zlým vzduchom zdala sa   Landíkovi akoby schválna. „To zo skúposti,“ myslel si. Na stene   nijaký obrázok. Po knihe, novinách ani stopy. Len za priečnou hradou   trčali ožltnuté staré papiere. Na stole ležal veľký, tabakom nabitý   mechúr, pri ňom naklonená fľaštička atramentu, podložená zápalkovou   škatuľkou.
    </tei:p>
    <tei:p>
     Mäsiar mal na hlave čiernu hodvábnu čiapku so strieškou a fajčil z   fajky na dlhom pipasári. Bol v papučiach, bez kabáta a zástery. Písal   čosi na belasom papieri.
    </tei:p>
    <tei:p>
     Keď vstúpil Landík, hodil papier do zásuvky stolíka.
    </tei:p>
    <tei:p>
     — Čo to praceš? — spýtal sa ho po pozdrave.
    </tei:p>
    <tei:p>
     — List som písal sestre, — nevrlo odpovedal Tolkoš.
    </tei:p>
    <tei:p>
     Na čele a na lícach ukázali sa mu červené škvrny. Zložil čiapku a   ponúkol Landíka, aby si sadol. Landík si sadol s klobúkom a paličkou   v ruke.
    </tei:p>
    <tei:p>
     — A ty si sa ešte neosmelil? — Začal hneď o Hane.
    </tei:p>
    <tei:p>
     — Ani sa neosmelím, — zahundral Tolkoš.
    </tei:p>
    <tei:p>
     — Prečo?
    </tei:p>
    <tei:p>
     — Všetci „kundšafti“ by ma opustili.
    </tei:p>
    <tei:p>
     Landíkovi sa plecia zatriasli od smiechu.
    </tei:p>
    <tei:p>
     — Že držím na svoj „honor“, nemusíš sa smiať.
    </tei:p>
    <tei:p>
     — Ešte vždy tá stará nôta… Počuj, ten tvoj „honor“ mi začína byť   podozrivý. Nie je to zo skúposti alebo lakomstva? Ty si ten mäsiar,   ktorý sa preto neženil, lebo ako mládenec mohol vábiť všetky dievky,   a tým ich držal pri svojej jatke. Tak hútal, že keby si z nich vybral   jednu za ženu, ostatné by prestali u neho kupovať. To sú tí tvoji   „kundšafti“. Ty si ten mäsiar… Veď je to zelenina, čo rozprávaš. Čo   koho do toho, s kým sa prechádzaš? Hlavné je dobré mäso, a   „kundšafti“ ťa neopustia. Ešte povedz, že by ťa náš úrad potrestal   pre nečistotu, ak budeš chodiť s Hanou. Ja som ti príklad ukázal.   Môžeš ma nasledovať. Hana je celkom pekné, obratné, múdre a milé   dievča. I číta. Nesiem jej knižku.
    </tei:p>
    <tei:p>
     Tolkoš sa zachmúril. Medzi jeho obočiami sa ukázal hlboký,   neprívetivý, prísny zárez. S hurtom vstal od stolíka, odložil fajku   do kúta a zas si mlčky sadol k Landíkovi. Hľadel dolu hodnú chvíľu,   akoby rozmýšľal o niečom. Potom, nepozrúc na Landíka, zachrčal:
    </tei:p>
    <tei:p>
     — Nezmýšľaš počestne s tým dievčaťom.
    </tei:p>
    <tei:p>
     — No počuješ? A prečo?
    </tei:p>
    <tei:p>
     — Za ženu si ju nevezmeš.
    </tei:p>
    <tei:p>
     — Nie.
    </tei:p>
    <tei:p>
     — Nuž teda.
    </tei:p>
    <tei:p>
     — Čo teda? Zabudol si na náš dohovor? Tvoju hrdosť chcem zbiť, aby   si sa osmelil. Aby „hrdý pán mäsiar“ mohol s kuchárkou chodiť, bolo   mi treba ukázať, že ja, „doktor práv“, sa za Hanu hanbiť nebudem.   Podľa dohovoru: ešte tri razy, alebo ráč hneď nastúpiť a ja   odstúpim.
    </tei:p>
    <tei:p>
     — Ešte tri razy, — zasmial sa Tolkoš núteným smiechom. — Keď jej   hlavu pomútiš, aby som ja šiel chytať myšlienky za teba. Po doktorovi   ja — mäsiar.
    </tei:p>
    <tei:p>
     — Ty so svojimi tisíckami a poctivým remeslom ako „honoracior“ ma   ľahko vyhodíš zo sedla, malého štátneho úradníčka. A do sedla som   ešte ani nesadol… Vravím ti, nastúp hneď. Ak ťa uvidím s ňou na ulici   zajtra, stratím sa a s Hanou neprehovorím ani slovíčko.
    </tei:p>
    <tei:p>
     — A ak ma neuvidíš?
    </tei:p>
    <tei:p>
     — Pokračujem.
    </tei:p>
    <tei:p>
     — Dievča si namyslí, ako potom budem môcť ísť ja?
    </tei:p>
    <tei:p>
     — Dievčatá sú zábudlivé, keď majú náhradu. Veď ja jej to   vysvetlím.
    </tei:p>
    <tei:p>
     — Nevysvetlíš. Ty si učený. Si úradník. Si pán. Dievčatá dávajú   svoje životy, len aby sa mohli popanštiť. Ale ja dobre šípim. Ty sa   sám chytáš. Dievča sa ti páči. Prestaň s ňou kvôli sebe.
    </tei:p>
    <tei:p>
     Landíkovi pri týchto slovách prišiel na um dnešný Hanin smiech a   ako sa mu páčila po ňom. Klamal by, keby povedal, že sa mu   nepáči.
    </tei:p>
    <tei:p>
     — Keby si nehorel, bolo by ti jedno: nechať vec tak dnes alebo   zajtra, — dôvodil mäsiar.
    </tei:p>
    <tei:p>
     — Ty žiarliš! — vykríkol Landík a vstal. — Keby si nežiarlil, bolo   by ti jedno, či zakončím dnes alebo zajtra. Ja sa držím dohovoru.   Vyhoď svoju sieť hneď, a ja prestanem byť rybárom.
    </tei:p>
    <tei:p>
     — Sieť nevyhodím, — nadurdil sa Tolkoš. — Rybárom nebudem. To   nechám pre teba. Ty lovíš do siete. Ale vieš čo? Postarám sa, aby tá   tvoja sieť dostala dieru. Ryba ti vykĺzne.
    </tei:p>
    <tei:p>
     Vravel rozčúlene, prísne, sekano. Prízvukoval každé slovo. Vstal.   Prešiel k obloku a zasa vzal fajku, pritlačil prstom nedohorený   tabak, vyňal zápalky, potriasol škatuľkou a chvejúcim sa hlasom   doložil:
    </tei:p>
    <tei:p>
     — Nemôžem trpieť, aby zavádzali naše dievčatá kadejakí doktori.   Pomútia hlavu. Využijú. Pokazia dobré meno, a nechajú tak. Potom   povedia, že „demonštrovali za rovnosť“.
    </tei:p>
    <tei:p>
     Pohrozil dlhým pipasárom. Landík vzplanul:
    </tei:p>
    <tei:p>
     — Aké „naše“ dievčatá? Je Hana azda tvoja? Dievča je ničie, lepšie   povedané: toho, koho samo chce. A teraz už uvidíme, čie bude, či   „kadejakého doktorovo“, či kadejakého hlupákovo, mäsiarovo.
    </tei:p>
    <tei:p>
     Pobúchal po dlážke paličkou a dodal:
    </tei:p>
    <tei:p>
     — Ryba mi neujde. Aby si vedel, neujde. Ty môžeš vola obúšiť, na   to máš dosť sily, ale moje siete trhať si prislabý.
    </tei:p>
    <tei:p>
     Odišiel nahnevaný.
    </tei:p>
    <tei:p>
     „Je to len ťulpas… Kadejaký doktor!“ urážal sa v duchu a slina mu   niesla nenávisť na jazyk. Musel si odpľuť od srdca.
    </tei:p>
   </tei:div>
   <tei:div type="chapter">
    <tei:head>
     5. Nepríjemnosti
    </tei:head>
    <tei:p>
     Na druhý deň nepremeškal odprevadiť Hanu. Okrem takzvanej a   pochybnej demonštrácie za rovnosť mal na to ešte dve príčiny:   odovzdať sľúbenú knižku a nahnevať Tolkoša, ktorý už žiarlil síce,   ale v ktorom „honor“ mešťana — mäsiara premáhal zamilovaného človeka,   preto zostával len ďalekým, ale zato tým pozornejším a žiarlivejším   pozorovateľom. Bola i tretia príčina, ktorá sa vtedy nedala dobre   rozoznať. Môžeme ju nazvať silným záujmom o dievča ako dievča, alebo   i láskou, pravda, dosiaľ slabou a plachou ako motýľ.
    </tei:p>
    <tei:p>
     Keď sa k nej pripojil, išla už domov s mäsom a nakúpenou   zeleninou. Belasé perkálové šaty s vystrihnutým hrdlom jej znamenite   pristali k bledej tvári a svetlým vlasom. Bola veselá. Smiech jej   neschádzal z líc. Keď sa zasmiala, tvár si skláňala a dvíhala.   Pozerala ponad plece na doktora, čo bolo koketné a detsky naivné.
    </tei:p>
    <tei:p>
     Obdivoval ju, ako čo by ju po prvý raz videl. Len dnes zbadal, že   má šiju zriedkavo peknú, nie tučnú, mäkko splývajúcu, s málo mäsitým   chrbtom a plecami. Jej ramená v krátkych rukávoch neboli hrubé, ani   svalnaté, ale dievčensky okrúhle a tvrdé. Jej ruky malé s trošku   krátkymi červenkastými prstami. Na ukazováku mala prsteň s veľkým   červeným kameňom. Mohol to byť rubín, mohlo byť i červené sklíčko.   Cifrované rytiny na zlate prezrádzali, že je to skôr prsteň cenný ako   jarmočný. Len na chvíľku upútal jeho pozornosť, i to len natoľko,   prečo ho dosiaľ nevidel na Haninej ruke, či ho nenosila, a len dnes   si ho vzala, či ho nosila, a len on ho nezbadal.
    </tei:p>
    <tei:p>
     Kráčal hrmotne vedľa nej, jeho podpätky klopkali na dlažbe. Hanina   chôdza bola tichá. Jej krok bol dlhý a plavný v lacných, gumou   podbitých žltých poltopánkach s nízkymi podpätkami. Nevedel potrafiť   do kroku, aby šli rovnomerne. Odhodlala sa i na posunky. Boli tiež   zdĺhavé a okrúhle. Košík s mäsom, reďkovkami, cibuľkou a mrkvou mu   bol raz pod nosom, raz ďalej od nosa, raz nižšie, raz vyššie. Druhou   voľnou rukou si chytala raz čelo, raz naprávala vlásničky vo   zvinutých vrkočoch, raz ju pchala do vrecúška na šatkách.
    </tei:p>
    <tei:p>
     Hana sa Landíkovi páčila. Silou—mocou chcel vybadať jej pôvod na   posunkoch, či sú nie drevené, krátke, trhané; na smiechu, či je nie   veľmi hlasný, rehtajúci; na chôdzi, či nekladie nohy koncami dnuka;   na reči, či je nie sprostá, ale čím viac hľadel na nultým väčšmi sa   presviedčal, že na dievčati niet nič hrubé a nepekné. Naopak, všetko   mu bolo príjemné, pekné, ľahké a jemné, ako u hociktorej panskej   slečny.
    </tei:p>
    <tei:p>
     Dievča inštinktívne cítilo Landíkove myšlienky. Uverilo v duchu,   že sa mu páči a že ju len preto odprevádza, lebo je v jeho očiach   pekná. Bdela nad tým, aby sa mu niečím neznepáčila. Dnes jej už   lichotilo, že ju „doktor“ odprevádza, a nevidelo sa jej to čudné.   Rozmýšľala doma a prišla na to, že keď sa kráľovičovia zaľubujú do   chudobných dievčat, tým skôr sa môže zaľúbiť taký „doktor“ do nej, a   doktor je predsa menej ako kráľovič.
    </tei:p>
    <tei:p>
     Vytiahol z vrecka Tolstého povesti a podával dievčaťu, keď   spozoroval, že proti nim ide jeho šéf v úrade, okresný náčelník   Brigantík. Šedivý, okolo päťdesiatročný pán so širokou, červenou   tvárou. Mal zošpúlené ústa, akoby pískal. Veľký, mäsitý nos so   širokým koncom sa veľmi klonil nad vrchnú peru a zakrýval šedivasté   fúzy, z ktorých len špicaté namastené konce bolo vidieť. Výraz jeho   tváre bol, ako čo by mu všetko smrdelo. Kráčal oproti nim ťažkým   klátivým krokom a hľadel na nich.
    </tei:p>
    <tei:p>
     Landík sa zahanbil. Odrazu zmĺkol a cítil, ako mu krv udiera do   tváre. Podávanú knižku chytro schoval do vrecka a poobzeral sa   dookola, či by nebolo možné zmiznúť v niektorej bráne skôr, ako by ho   šéf poznal. Zamrzelo ho, že ho s Hanou práve jeho šéf vidí. Taký   punktičkár. Bude iste zvedavý, s kým išiel. A keby bol išiel s ňou   aspoň vážne a ticho. Ale sa zhovárali. Smial sa jej a ona jemu.   Knižku podával. Vidieť, dôvernejšia známosť… Chvalabohu, že je ešte   len pol deviatej. Mohol by mu vyčítať i zanedbávanie úradných   hodín…
    </tei:p>
    <tei:p>
     Náčelník zažmurkal očami, akoby na znak, že vie, čo to znamená.   Ľahko potriasol hlavou a potmehúdsky úsmev mu prebehol lícami.   Nadvihol klobúk. Landíkovi sa zdalo, že ho i potiahol za kabát, keď   prešiel popri ňom.
    </tei:p>
    <tei:p>
     Prižmúril oči. Nechcel vidieť, čo sa okolo neho robí. Najradšej by   si bol vopchal hlavu do piesku ako pštros. Ani nezaďakoval šéfovi za   pozdrav, ak totižto bol nejaký pozdrav. S Hanou išiel aspoň desať   krokov, kým prišiel k sebe a k slovu. Rozmrzený sám nad sebou, že sa   tak sproste správal, ako čo by ho boli prichytili pri nejakom   nepeknom, zahanbujúcom čine, chabo pozrel na Hanu a hneď videl, že   Hana spozorovala všetko. Jej usmievavá tvár sa natiahla a stvrdla.   Chcel zahladiť dojem a upokojiť dievča, aby nestratilo k nemu   dôveru.
    </tei:p>
    <tei:p>
     — To sú pekné povesti, — začal, vyťahujúc znova knižku, — národné   povesti o hlúpom Ivanovi, o zrne a vajci, či mnoho zeme treba   človeku… Čítajte a potom mi poviete, ako sa vám páčili.
    </tei:p>
    <tei:p>
     Hana nepočúvala. Vycítila, že sa doktor pred tým pánom zahanbil   len preto, že ho videl s ňou. Mlčala a podávanú knižku vzala. Úctivo,   bez veselosti kývla hlavou na znak vďaky. Chcela hneď odísť, ale ju   zadržal.
    </tei:p>
    <tei:p>
     — Neodchádzajte ešte, ak nemusíte. Tak sme sa ponáhľali… To bol   šéf z úradu, pán okresný náčelník. Prísny človek, — vysvetľoval.
    </tei:p>
    <tei:p>
     Pritom myslel, že ju treba presvedčiť o tom, že sa pred šéfom   nezahanbil pre ňu, ale čosi iné sa stalo. Chcel klamať, len aby sa   nenazdala, že ju nepokladá za seberovnú.
    </tei:p>
    <tei:p>
     — Ak máte kedy, poďte ešte na chvíľu, — vábil ju, ukazujúc hore   ulicou.
    </tei:p>
    <tei:p>
     Hlas mu znel falošne — nepresvedčil.
    </tei:p>
    <tei:p>
     — Musím ísť, — odoprela a pozdraviac sa bez podania ruky, vošla do   brány.
    </tei:p>
    <tei:p>
     Na nasledujúci deň Hana nešla po mäso, ale druhá slúžka, Mila.   Doktor stál na rohu. Čakal. Umienil si, že dnes ho už nikto nepomýli   a neuvedie do rozpakov, a keby i sama matka prišla. I tej by ju   predstavil. V duchu si kreslil scénu, ako by to bolo… Toto je moja   matka a toto slečna Anna… slečna Anna… Nevedel jej priezvisko.   Rozmýšľal, či ho niekde nepočul? Nie, nepočul ho, ani od nej, ani od   Tolkoša. To sa vie, že nepočul, lebo sa nikdy nikoho naň nepýtal,   nikto mu ho nemohol povedať.
    </tei:p>
    <tei:p>
     Včera to pocítil, dnes sa utvrdil v tom, že je nie bojovníkom za   rovnosť. Včera sa pred rovnosťou hanbil, a dnes nevie, ako sa tá   rovnosť volá. Hrá komédiu. Šudí. Robí si násilie a uráža. Uráža svoju   dôstojnosť, Hanu, Tolkoša, spoločnosť, ktorá ho vidí, triedu, do   ktorej sám patrí, triedu malomešťanov, triedu služobných. Chce lámať   kruhy, a pri prvom seknutí udrie seba svojou sprostou lžou.
    </tei:p>
    <tei:p>
     „Som nielen luhár a predpojatec,“ nadával si v myšlienkach, „som i   chabec, ktorý musí prehrať, lebo sa do bitky ani nepustí.   Chabec—bojovník! Chabec—reformátor! Chabec—apoštol!… Práve taký som   ako Tolkoš. Ani o omrvinku nie lepší. Horší! Tolkoš si môže Hanu   vziať za ženu, ale ja… Ja nie… To by kričalo. Tolkoš je hlupák, ale   poctivejší, lebo je hlúpejší. Ja som tiež hlupák, ale nepoctivejší,   lebo by som mal byť múdrejší. Tolkoš nezavádza. Ja zavádzam. Tolkoš   nie je podliak. Ja som…“
    </tei:p>
    <tei:p>
     Šiel pred jatku. Pri kostole stretol Milku. Šla s košíkom domov.   Pozdravila ho. Zastavil ju.
    </tei:p>
    <tei:p>
     — A čo slečna Anna? — spýtal sa jej.
    </tei:p>
    <tei:p>
     — Doma zostala?
    </tei:p>
    <tei:p>
     — Doma, — usmiala sa Milka a pobehla.
    </tei:p>
    <tei:p>
     — Počkaj! Pôjdem s tebou! — zavolal za ňou.
    </tei:p>
    <tei:p>
     Milka sa neobzrela, len záporne potriasla hlavou.
    </tei:p>
    <tei:p>
     — Že pozdravujem! — zakričal.
    </tei:p>
    <tei:p>
     „Ani tá mi neverí,“ myslel si pritom, idúc smerom k jatke   skormútený. Cestou sa vzoprel svojej malodušnosti. „Ja vám predsa len   všetkým dokážem, že som úprimný, že chcem byť a budem úprimný.“
    </tei:p>
    <tei:p>
     Pozrel na vežové hodiny. Bolo pol deviatej. Obrátil sa, že pôjde   do úradu. Cesta ho viedla popri obchodníkovi s obuvou Zeleňovi.   Zastavil sa na chvíľku pred výkladom. Zeleň vyšiel z obchodu.   Pozdravil ho.
    </tei:p>
    <tei:p>
     — To je moja najmodernejšia výroba, — začal sa prihovárať. —   Upozorňujem vás na ženské črievičky. Aha, tieto. To by bolo tak pre   vás.
    </tei:p>
    <tei:p>
     Ukázal na pekné remenné ženské črievičky.
    </tei:p>
    <tei:p>
     — Načo sú mne ženské črievičky?
    </tei:p>
    <tei:p>
     — Niekomu do daru.
    </tei:p>
    <tei:p>
     — Komu?
    </tei:p>
    <tei:p>
     Obchodník sa zachechtal:
    </tei:p>
    <tei:p>
     — Veď vy dobre viete. Ale i pre vás mám.
    </tei:p>
    <tei:p>
     — Ďakujem.
    </tei:p>
    <tei:p>
     Landík sa zachmúril. Vedel, že Zeleň naráža na jeho známosť s   Hanou, a urazil sa. Spurne odišiel. Spravil niekoľko krokov a začal   sa presviedčať, že ako hlásateľ rovnosti by sa vlastne nemal urážať,   i keď sa iní pozastavujú nad jeho konaním. Hľa, už chcel odtajiť pred   Zeleňom, že nemá nič spoločné s Hanou. Mal tie topánky kúpiť a   povedať mu rovno: „Áno, kupujem ich pre slečnu Hanu, pre to milé a   dobré dievča, kupujem ich preto, aby som sa jej zavďačil, lebo stojí   sto ráz viac ako vaša ufňukaná, dengľavá Mery, to jest po slovensky   Mara… No, dobre… Ale prečo nadávam slečne Mery?… Chcem uraziť Zeleňa…   Prečo chcem uraziť Zeleňa? Lebo ma potváral s Hanou, lebo je Hana   čosi nižšie ako jeho vznešená Mery… Čerti!“
    </tei:p>
    <tei:p>
     Predsavzal si, že črievičky kúpi, keď pôjde naspäť, nech má i   kuchárka Hana také ako slečna Mery. Prišlo mu na um i to, že takým   malým darčekom by mohol posilniť i Haninu dôveru, lebo sa mu videlo,   že sa tá dôvera dnes akosi veľmi zakolísala. Uvažoval, že dôvera   Hanina voči nemu a nedôvera všelijakých tých Mery, Zizi, Flóry, Nini,   ich veľactených matičiek, lepšie povedané „mám“, a otcov, totižto   „papov“, úzko súvisí. Čím väčšmi mu bude dôverovať Hana, tým menej mu   budú dôverovať mestské slečinky. Známosť s kuchárkou ich ochladí. „Čo   chodí medzi nás? Nech chodí medzi slúžky,“ povedia.
    </tei:p>
    <tei:p>
     Porátal v duchu panské domy, kam ho niekedy volávali, a myslel na   to, čo by stratil, keby pokračoval v známosti s Hanou. Či stratu Hana   vyváži? A tu sa zasa prichytil pri tom, že on, „bojovník rovnosti“,   premieňa rovnosť na spoločenské styky a kladie ich, ako Tolkoš mäso,   na vážky.
    </tei:p>
    <tei:p>
     „Humbug, humbug, humbug,“ skandoval, ako kráčal, a myslel pritom i   na rovnosť i na svoje bojovníctvo.
    </tei:p>
    <tei:p>
     Okolo pol jednej sa vrátil domov i s črievičkami, ktoré predsa len   kúpil pre Hanu. Zeleň ochotne sľúbil, že ak nebudú dobré, zamení ich.   Celé predpoludnie v úrade myslel na staromestskú spoločnosť, na jej   predpotopné náhľady, predsudky, pýchu, nenávisť, a rozhodol sa kúpiť   črievičky. Už ich chcel vybaliť a pokochať sa v nich, keď zazrel na   písacom stolíku list. Poznal matkino písmo a odložil balík. V liste   bol pripojený anonymný list, písaný na belasom papieri kolmými   tlačenými písmenami. Matka mu písala len toľko, aby si dal pozor a   vyberal ľudí, s ktorými sa schádza, ale najmä nech sa chráni   hocijakej ženskej známosti. Pozdrav a dosť. Pripojený anonymný list   zasa upozorňoval matku, „aby si dala pozor na syna, ktorý sa vodí po   meste so slúžkou a budí všeobecné pohoršenie u obecenstva. Najlepšie   by bolo, keby sama prišla a veci pozorovala. S úctou. Mešťan.“
    </tei:p>
    <tei:p>
     „To je Tolkoš,“ prelietlo mu hlavou. „Aký podliak! Neštíti sa   písať anonymne a znepokojovať matku… To sú tie maniere… To sú tie   potrhané siete, aby ryba vykĺzla, o ktorých Tolkoš hovoril.   Rozumiem.“
    </tei:p>
    <tei:p>
     Nahnevaný chcel hneď vyhľadať Tolkoša a porátať sa s ním… Iný to   byť nemôže. Komu by na tom záležalo? Keď bol predošle u neho, chytro   schoval čosi belasé do stolíka a na jeho otázku mu odpovedal, že   písal list sestre… Anonymný list je tiež na belasom papieri. To bol   tento list.
    </tei:p>
    <tei:p>
     Zaťal päsť a pohrozil Tolkošovi:
    </tei:p>
    <tei:p>
     „Ja ti zakúrim! Ty bezcharakterný všivák… Taká háveď!… Len si   začni s nimi, už si v bahne, aby si si česť čistil ako zašpinenú   topánku… Vyobšívam ťa, sviňa mizerná!… Že honor!… Hovädo!“
    </tei:p>
    <tei:p>
     O chvíľu sa mu rozjasnilo, že Tolkoš obedúva u svojich rodičov. Ta   nemôže. Bol by z toho veľký krik a škandál pre celý okres. Zaváhal.   Či tak, či onak, či u rodičov, či u samého Tolkoša, či v krčme, či na   ulici by toho nehanebníka napadol, mohla by povstať nepríjemnosť   nielen pre neho, štátneho úradníka, mohlo by mu to poškodiť na mene,   na úradnej reputácii… Prípadne trestný proces, disciplinárka. Nie.   Neurobí nič také. Najlepšie bude: „Napľuť na chamraď!“
    </tei:p>
    <tei:p>
     Vrátil sa do hostinca, kde obedúval. Sadol si do samého kúta, kde   ho nebolo veľmi vidieť. Nechcel nikoho vidieť a nechcel, aby jeho   videli. Do hnevu, trpkosti a sklamania sa v priateľovi, s ktorým   nedávno ešte zakladal spolok Rovnosť, kde by sa všetci charakterom   čistí mešťania schádzali bez rozdielu zamestnania a vraveli si pravdu   do očí, miešal sa i pocit sústrasti k Hane, že je ľuďmi zneuznaná,   odsotená, skoro prenasledovaná a že i on popri nej stáva sa opustený,   nenávidený a smiešny. Hodna je toho, aby pred ňou snímali klobúky,   ako to on robí. Zas ju začal porovnávať s dcérami mešťanov i   skutočných honoraciorov a zisťoval, že i svojou krásou i svojou   skromnosťou stojí nad nimi. Keby nie tie predsudky, neváhal by si ju   vziať i za ženu. Iste by bola lepšou ženou ako mnohé iné, ktoré majú   nároky na pohodlie, na lenivosť, na postavenie, na zaobchádzanie ako   s maľovaným vajcom, na citlivosť, prejemnenosť, hystériu a neduhy.   Iste by lepšie pomáhala v živote, utešovala bez požiadaviek, bola by   prítulnejšia, oddanejšia, vernejšia a čistejšia v duši…
    </tei:p>
    <tei:p>
     Tu sa zarazil v myšlienkach. Namanula sa mu otázka: „Kto ti   prekáža? Urob to!“ A z kúta mozgu mu čosi šepkalo: „Ale nie pre tú   hlúpu rovnosť. Tá nikdy nebola a nikdy nebude. Byť rytierom rovnosti   je donkichotstvo. Skúmaj, či ťa niečo ťahá k Hane. Ak áno, nehľaď na   nikoho. Tí, ktorých stratíš a ktorí by sa smiali nad tvojím postupom,   tí ťa dosiaľ v ničom nepotešili, nepodporili, tých si nikdy nemal, a   tak nič nestratíš. Urob to! Ak ťa to poteší, získaš a budeš mať   stáleho, dobrého priateľa.“
    </tei:p>
    <tei:p>
     A z druhého kúta mozgu mu vraveli myšlienky: „Zostaň vo svojich   krážoch. Nebalamuť. Keď sa Tolkošovi páči, nechaj mu ju. Ty ešte ani   nevieš, či ju máš rád, a Tolkoš to už vie. Nechaj mu ju. Neprekážaj   šťastiu dvoch ľudí.“
    </tei:p>
    <tei:p>
     Mozog je večný jezuita, herec, komediant, rátač. Treba sa spýtať   srdca.
    </tei:p>
    <tei:p>
     Z týchto úvah ho vyrušil Tolkoš, ktorý ho ľahko poklepal po   pleci.
    </tei:p>
    <tei:p>
     — Dobrý deň, doktor, — pozdravil ho a podával mu ruku. Landík   zdvihol oči. Tolkoš bol oblečený do nedeľných šiat, v pinči, s   paličkou v ruke.
    </tei:p>
    <tei:p>
     — Hľadal som ťa, — pokračoval, — chcem ti niečo povedať. Je to   vážne i pre mňa, i pre teba.
    </tei:p>
    <tei:p>
     V Landíkovi zovrelo. Tolkoš hovoril priateľsky, ako čo by sa nič   nebolo stalo. A bol predsa medzi nimi anonymný list, táto veľká   nečestnosť. Neprijal podávanú ruku a odvrátil sa.
    </tei:p>
    <tei:p>
     — Čo ti je? — spýtal sa Tolkoš.
    </tei:p>
    <tei:p>
     Odtiahol veľký fotel od stolíka, kde sedel Landík, a prisadol   si.
    </tei:p>
    <tei:p>
     — Nesadaj si ku mne! — skríkol Landík a buchol päsťou na stolík. —   S takým podliakom, ako si ty, nesedím pri jednom stolíku.
    </tei:p>
    <tei:p>
     Očervenel od hnevu.
    </tei:p>
    <tei:p>
     — Čo sa stalo? Aký podliak? Prečo?
    </tei:p>
    <tei:p>
     — Väčším hlupákom sa robíš, ako si. Píšeš anonymné listy. To je   podlosť. Pozri!
    </tei:p>
    <tei:p>
     Vytiahol anonymný list a ukázal mu ho. Tolkoš spočiatku tajil, ale   Landík sa díval na neho so zamračeným čelom a upreným pohľadom. Na   mäsiarových lícach zjavili sa červenkasté škvrny. Preliali sa i na   čelo.
    </tei:p>
    <tei:p>
     — Pekelný oheň ti je na tvári, — vravel mu Landík, — vyšľahuje z   tvojho zlého svedomia a prezrádza čerta.
    </tei:p>
    <tei:p>
     Cielil na škvrny. Tie stmaveli.
    </tei:p>
    <tei:p>
     — Aké zlé svedomie? Aký čert? Skôr dobré a anjel strážca. Bolo len   v tvojom záujme a v záujme Haninom…
    </tei:p>
    <tei:p>
     — A v tvojom vlastnom.
    </tei:p>
    <tei:p>
     — I v mojom vlastnom, — potvrdil mäsiar, dívajúc sa stranou cez   oblok na kamenný dvor. — Písal som i Hane list.
    </tei:p>
    <tei:p>
     — Anonymne.
    </tei:p>
    <tei:p>
     — Nepodpísal som sa.
    </tei:p>
    <tei:p>
     — Podliak na kvadrát!… Čo si ty, môj tútor alebo Hanin? Si jej   snúbenec? Si náš otec, že sa tak o nás staráš? Anonymne písať, veď je   to ako čo by si strieľal spoza uhla na bezbranného, nič netušiaceho   človeka… ako čo by si otravu sypal do prameňa, z ktorého ľudia pijú.   Môžeš sa hanbiť! Nesedím s tebou!
    </tei:p>
    <tei:p>
     Nahnevaný vstal od stolíka v presvedčení, že sa s Tolkošom viac   zhovárať nebude. Nezdržal sa. Hodil mu ešte do tváre:
    </tei:p>
    <tei:p>
     — Ty sa nazdávaš, že je človek vôl. Manipuluješ s ním ako na   bitúnku.
    </tei:p>
    <tei:p>
     A aby ešte väčšmi pichol Tolkoša, dodal:
    </tei:p>
    <tei:p>
     — Hanu si vezmem za ženu.
    </tei:p>
    <tei:p>
     Prešiel bokom medzi stoličkami a stolom. Tolkoš vstal tiež a   chytil ho za rukáv, chcejúc ho stiahnuť na stoličku.
    </tei:p>
    <tei:p>
     — Počkaj, sadni si ešte. Ty mi nadávaš, ale ako vidíš, ja sa   nehnevám. S tvojimi pytačkami nechoď k Hane, lebo idem ja.
    </tei:p>
    <tei:p>
     — Nechytaj ma! Hanu si vezmem.
    </tei:p>
    <tei:p>
     Vytrhol sa mu a siahol za paličkou, aby ňou podchytil klobúk na   vešiaku a aby odišiel.
    </tei:p>
    <tei:p>
     — A dohovor? — spýtal sa Tolkoš.
    </tei:p>
    <tei:p>
     — Ešte si sa s Hanou neprechádzal a dohovor platil len medzi   priateľmi. Kto otravuje studne, nie je priateľ.
    </tei:p>
    <tei:p>
     — Idem k Hane. Neprekážaj.
    </tei:p>
    <tei:p>
     — Darmo ideš.
    </tei:p>
    <tei:p>
     — Ty by si šiel nadarmo. Dala by ti kôš ako svet. Má z teba peknú   fotografiu. Už vie, aký si.
    </tei:p>
    <tei:p>
     To „aký si“ ešte väčšmi podráždilo Landíka. Murin nadáva do   čiernych.
    </tei:p>
    <tei:p>
     — Ty si tú fotografiu maľoval?
    </tei:p>
    <tei:p>
     — Ja, a omaľujem ťa ešte, — pohrozil Tolkoš.
    </tei:p>
    <tei:p>
     Landík zdvihol palicu ako kedysi Tolkoš svoj pipasár a zahnal sa   na Tolkoša.
    </tei:p>
    <tei:p>
     — Sviňa! — vykríkol.
    </tei:p>
    <tei:p>
     Tolkoš cúvol a zavadil do ťažkého fotela. Prevalil sa doň cez   mäkké operadlo. Landik, keď videl otrčené podošvy, spustil palicu,   zvrtol sa a vyšiel von. Ako čo by bol prstami rozmliaždil pandravu.   Hnusilo sa mu. O chvíľu pocit odporu prešiel, ale čosi ťažké,   nepríjemné, ako kameň, ležalo mu na srdci až do večera.
    </tei:p>
    <tei:p>
     Mäsiar, tak ako padol, zostal hodný čas vo foteli. Chcel, aby ho   niekto tak našiel. Rozpovedal by mu, čo sa stalo, a mal by svedka.   Nik neprichádzal. Pomaly sa zviechal. Prehodil nohy z bočného   operadla, cez ktoré mu viseli, pomohol si lakťami a posunul sa do   riadnej sedacej polohy. Tak sedel a rozmýšľal. Z jeho myšlienok   vykľula sa pomsta ako kurča z vajca. Ešte jeden list musí napísať. To   ho tešilo. V tejto poteche bola len jedna tôňa, ktorá mu robila   starosti: Hana. Musí ju vyhľadať a s ňou hovoriť. Veď preto sa   vyobliekal… Ale ako? Teraz mu neprichodí ísť k nej. Po obede a do   kuchyne! Umývajú riad, a on v paráde, v nedeľnom, zámožný mäsiar,   honor, známa predná rodina… Počká do nedele.
    </tei:p>
    <tei:p>
     Ani nešiel.
    </tei:p>
    <tei:p>
     Večer ani Tolkoš, ani Landík nevyšli z domu, aby sa nestretli a   nepobili. Tolkoš písal anonymný list prezidentovi v Bratislave,   najväčšiemu pánovi na Slovensku; Brigantík, okresný náčelník, mu   nestačil. Vrana vrane oko nevykole. Najlepšie je obrátiť sa k hlave,   a nie k zadku. Landík pri nevybalených črievičkách, ktoré kúpil pre   Hanu a nestačil ešte odovzdať, rozmýšľal a skúmal sa, či má rád Hanu   a či nie.
    </tei:p>
    <tei:p>
     Tak sa rozbil spolok Rovnosť, ktorý nedávno spolu zakladali dvaja   priatelia kvôli zjednoteniu spoločenských vrstiev a tried. A hneď   prví dvaja zakladatelia stali sa úhlavnými nepriateľmi. Znepriatelila   ich prvá drahocennosť, pre ktorú závodili.
    </tei:p>
   </tei:div>
   <tei:div type="chapter">
    <tei:head>
     6. Rozčarovanie
    </tei:head>
    <tei:p>
     Kto skúma, vyskúma. Landík v ten večer vyskúmal v sebe, že sa mu   Hana nielen páči, to konečne už vedel, lebo čo je pekné, sa páči, ale   že dievča má i rád, lebo ho ťahá čosi k nemu. Možno, že je to láska.   Rozmýšľal o tom. Hľa, teraz prejde popri Mery Zeleňovej. Pozná ju.   Hovoril s ňou. Pekné, vtipné dievča. Vždy krásne oblečená. Mašľa pod   bradou. Vykrojený trojuholníček na chrbte. Kolieska vlasov na čele.   Zuby biele, rovné, neblýska z nich odporné zlato. Úzke plecia, úzke   bedrá v úzkej sukni rytmicky tancujú pri chôdzi, napravo, naľavo.   Nikdy nemá obtlčené pančušky od topánok v členkoch… A ani mu na um   nepríde pripojiť sa k nej, pozhovárať sa. Nevzbudzuje v ňom nijaký   záujem. Nepotiahne… I Zizi od apatekárov je krásna a štíhla. Oči   belasé, podlhovasté, ako zrelé slivky. Hádže nimi. Niekedy hodí i po   ňom, ale že by sa mu zachcelo chytiť z tých slivočiek jednu, dve, to   nie. Zanechávajú ho chladného… Alebo Ela Mrázikovie, ktorá má v   rezerve Janka Čierneho, kupca, a bude dobrý i zámočník Franko, ak   lepší nepríde. Človek by mal na čo hľadieť. Chodí v bielych   tenisových nohavičkách cez mesto s raketou, krúti ňou okolo seba ako   veterný mlyn, udiera mládencov po chrbte, smeje sa a výska na celú   ulicu. A on? Radšej zahne do bočnej uličky, len aby sa s ňou   nestretol a nemusel ju pozdraviť… Cinci, dcéra okresného sudcu, je   veľká, široká a mastná. Potí sa. Pri sokolských cvičeniach sa všetko   na nej trasie, najmä prsia, cez blúzku jej vidieť prsníky. Ona   pritiahne všetkých, ale len keď ťahajú za povraz, ináč sotva… A tak   rad—radom… Ani jedna nie je príťažlivá… Kým Hana… Hana je rozhodne   najkrajšia. Ani nevie o tom, a priťahuje. Celkom určite   priťahuje…
    </tei:p>
    <tei:p>
     Konštatoval opätovne, že má i „maniere“. Nevýska a nesmeje sa ako   Ela, nemá obtlčené topánky ani pančušky, nehádže očami ako Zizi,   nebúcha päsťou ako Cinci. Ide slušne, ticho, skromne. Nič nezrádza,   že je akéhosi nižšieho povolania, ktoré by ju vylučovalo z kruhu   týchto meštianskych krások. I ruky má pekné, i nohy, i posunky.   Naozaj celkom nič z nejakej neohrabanosti, čo by znechucovalo a   odpudzovalo. Skutočne všetko na nej ťahá a ťahá. Rozhodne…
    </tei:p>
    <tei:p>
     Tak rozmýšľal večer. Hana sa skvela na horizonte, aby sme použili   celkom nové porovnanie, ako večernica medzi hviezdami. Bola krajšia,   väčšia a bližšia ako všetky ostatné hviezdy. Je pravda, že noc   zveličuje všetko, i keď je najtemnejšia, nielen starosti a strach,   ale i malé svetlá, krásu i lásku. Pri veľkom slnečnom svetle   rozptyľuje sa i strach, i starosť, i malé svetlá, a oproti kráse i   láske si akýsi ľahostajnejší. Nestŕhajú ťa z nôh, ale stavajú práve   na svoje vlastné reálne nohy. Landíka, rozumie sa, svetlo tiež   zobudilo, rozhýbalo, a dojedajúc makový rožtek, šiel už o ôsmej na   riadne stretnutie.
    </tei:p>
    <tei:p>
     Zastal na rohu Centrálnej kaviarne a čakal, pozerajúc smerom k   domu Rozvalidovcov.
    </tei:p>
    <tei:p>
     Zazrel Milku s košíkom. Hana teda zasa ostala doma. Landík sa   urazil ako kedysi Tolkoš, že Hana nevyužije príležitosť, aby sa s ním   stretla.
    </tei:p>
    <tei:p>
     „Nech sedí,“ pomyslel si, mykol plecom a odhodil tvrdý popálený   konček makového rožka. Milka, nie tak ako predtým, že by bola utekala   od neho, podskočila a pustila sa behom k nemu. Zadychčaná odovzdala   mu list, pozerajúc dookola, či ju niekto nevidí.
    </tei:p>
    <tei:p>
     — Od pani kuchárky, — povedala.
    </tei:p>
    <tei:p>
     — List?
    </tei:p>
    <tei:p>
     — List.
    </tei:p>
    <tei:p>
     — Ja sa tých listov nestrasiem. Od nej samej?
    </tei:p>
    <tei:p>
     — Od nej.
    </tei:p>
    <tei:p>
     — A čo je s ňou?
    </tei:p>
    <tei:p>
     — Pán ochoreli, pomáhajú dávať panej obklady.
    </tei:p>
    <tei:p>
     To nebolo dosť jasné pri náhlych otázkach a odpovediach. Či chorý   pán pomáha dávať panej obklady, či pani dáva chorému pánovi obklady,   či kuchárka pomáha pánovi a či panej? Ale to bolo vedľajšie. Landíka   zaujímal Tolkoš.
    </tei:p>
    <tei:p>
     — Bol Tolkoš u vás?
    </tei:p>
    <tei:p>
     — Nebol.
    </tei:p>
    <tei:p>
     — Bibas.
    </tei:p>
    <tei:p>
     Dal dievčaťu korunku a ukradomky pozrel na list. Milka odbehla do   jatky. Landík videl adresu: „Pán doctor Landjik v úrade.“ Stačil   zbadať, ako neúmerne je titul rozložený. Začínal sa hneď na ľavom   kraji obálky a padal dolu nosom napravo. Písmeny kde buclaté, kde   úzke, kde rozčľapené, kde tlačiace sa dovedna. Bolo vidieť už z   adresy, koľko roboty stálo Hanu, kým list napísala.
    </tei:p>
    <tei:p>
     Zmrštil sa a schoval list do vrecka. Po niekoľkých krokoch ho zas   vytiahol a napochytre prezrel. List bol krátky, napísaný na anonymnom   liste ako dodatok. Belasý papier… Tolkoš! Hana mu poslala nepodpísaný   Tolkošov list, o ktorom hovoril včera, že „dobre vymaľoval jeho   fotografiu“. Samé upozorňovanie a upodozrievanie. „Dajte si pozor na   toho fešáka, panáka, doktora… Chce vás iba zviesť a potom tak nechať…   Nechodievajte s ním, aby vás ľudia nevzali v reči… Sú tu, ktorí by sa   vážne interesovali o vás, ale len keď s tým panákom prestanete   chodiť… On si vás nikdy nevezme…“
    </tei:p>
    <tei:p>
     „Mal som mu dať po hlave,“ rozčuľoval sa Landík. „Tie isté kolmé   písmená… Je to on!… A čo ona?“
    </tei:p>
    <tei:p>
     Pozrel na Hanin dodatok. Slová spájané „tutento“, „onpíše“,   „posjelamvam“… Malé písmená. Nikde čiarky ani bodky.
    </tei:p>
    <tei:p>
     Jeho myseľ sa zastavila na Haninej nekultúrnosti. Ako čo by sa bol   skĺzol z toho listu kus ľadu rovno do jeho srdca. Ani ruky, ani nohy,   ani posunky, ani smiech, ani správanie neprezradilo Hanu, ale písmo.   Riadky sa jeden s druhým raz hnevali a odchádzali od seba, inde sa   vzájomne vábili a približovali sa k sebe, pobozkali ako pri vítaní   alebo lúčení. Zavzdychol. Bolo mu ako pri najväčšom sklamaní. Asi   tak, ako keby videl krásavicu v krásnom plesovom úbore, voňavú,   bezúhonnú, so skvostmi, čistučkú, vzdušnú a na nohách by mala   namiesto atlasových poltopánočiek vykrivené, rozčaptané, zablatené   šnurovacie topánky z hrubej teľacej kože. Ohromný nedostatok, hoci je   toho iba kúštiček. Taký kúštiček neporiadku zacloní všetky čipky,   sklíčka, šperky, nádherné oči, tvár, ústa, chrbát, šiju — všetko. Z   celej dámy vidíš iba teľacie topánky. Razom skrútiš knôtik v srdci,   ktorý horel, nasiaknutý blčiacou vlahou, ako na lampe, a v tme, čo   nastane, prepadá záujem.
    </tei:p>
    <tei:p>
     Tak bolo Landíkovi.
    </tei:p>
    <tei:p>
     „Nechám všetko tak,“ zašomral si. „Nech si ju má.“
    </tei:p>
    <tei:p>
     Začal sám seba presviedčať, že v ich spoločnom živote by stále   vykúkalo šidlo z vreca. Jej pôvod, jej neobratnosť v stykoch, v   spôsoboch, v reči, absolútna rozličnosť vkusov, neorientovanosť v   najprostejších denných otázkach, nebude ťa môcť v ničom pochopiť… Keď   privykne a nebude toľko ohľadov, stará živelná sila bude stále   vybuchovať a celý život mu zaleje otravou, ktorú bude musieť sám   chlípať. Sústrasť nechce, a keby i chcel, nenájde ju ani u najbližšej   rodiny. Rodina povie: „Čo si si navaril, jedz!“ Nebude viacej variť.   Nech si varí Tolkoš…
    </tei:p>
    <tei:p>
     A v tom istom potmehúdskom mozgu zasa čosi odporovalo. „Aká pekná   črta, že mi list nezatajila a nemá v úmysle spravovať sa podľa neho.   Oznamuje mi, akí loptoši a nenávistníci sú v Starom Meste. Je to   dievča otvorené, počestné. Predsa je len krajšie byť charakterným a   pri tom mať úbohé písmo, ako mať úbohú dušu s krásnym písmom. Že sa   nevyzná v literatúre, maliarstve, sochárstve, stavbe, politike,   sociálnych a národohospodárskych problémoch? Ktorá sa v nich vyzná?   Nevedomosť sa dá zakryť peknou kožušinovou bundou. A kultúrne   prívesky sa dajú kúpiť ako prsteň na ruku. Maniere? Pohyby?   Spoločenský takt? I keby ich nemala, sú tu všelijaké kurzy, tanečné   školy, rytmická náuka, kurzy dobrých spôsobov, ozdobného prikrývania   na stôl… Podmanitelia sveta sa museli učiť kráľovským a či cisárskym   pohybom… Len nech je prirodzený vtip a ohybnosť, a to skoro každá   žena má, Hana celkom iste. A písmo? Za pol roka sa vyhladí a bude   plynné ako potôčik… Nie, písmo sotva,“ zapochyboval. „Na to treba   mnoho času. A ešte ortografia. Nuž ale mnohé písma nevedeli prečítať,   a on sám sa nevyzná dobre v ortografii.“
    </tei:p>
    <tei:p>
     Takto bojoval v duchu a jeho láska sa potkýnala o strašné Hanine   „a“ a „o“, bruchaté ako nafúkané mechúriky s chvostíkmi, o „l“ ako   stoličkové operadlo s dvoma nôžkami, o „v“ ako lievik, o „m“ ako malé   hrable. Rozčarúval sa, čo raz pozrel do Haninho dodatku, a vyhováral   si tento kultúrny nedostatok.
    </tei:p>
    <tei:p>
     Konečne sa ustálil na tom, že ak si ju Tolkoš vypýta a dostane jej   súhlas, nebude zavadzať. Ak dostane kôš — pozor! Dievča začína listy   písať, je zrejme na jeho strane a nie na Tolkošovej, vec ide do   vážneho. Počká. Potom sa rozhodne.
    </tei:p>
    <tei:p>
     Všetko pre to mizerné „a“ a „o“, „l“ a „m“.
    </tei:p>
   </tei:div>
   <tei:div type="chapter">
    <tei:head>
     7. V úrade
    </tei:head>
    <tei:p>
     Dr. Landík prišiel do úradu o ôsmej. V ostatné časy, kým   odprevádzal kuchárku Hanu od Tolkošovej jatky až po dom, kde slúžila,   oneskorieval sa a bývalo i deväť, keď sadal za svoj písací   stolík.
    </tei:p>
    <tei:p>
     Po výstupe s mäsiarom Tolkošom, týmto žiarlivým, úskočným, podlým   a pritom hrdým a hlúpym zverom, ako si ho v myšlienkach   charakterizoval, umienil si, že odprevádzanie celkom vážne nechá tak.   Nebude súperiť s hlupákom. Nechá mu ju. Ani ju od tých čias   neodprevadil. Tým získal síce čas, ale mu bolo akosi otupnejšie. Hana   bola jednako len zaujímavejšia ako jeho väzenská cela so žltkastými,   ošúchanými a holými stenami, na ktorých nemal nič okrem lacnej   fotografie hlavy štátu v tenkom pozlátenom ráme a okrúhlych   kuchynských hodín. Prižmuroval oči, keď videl do tmava natreté   parkety s malým, vyšediveným, na krajoch rozstrapkaným, vyšliapaným   koberčekom, úbohosť zariadenia, nízky žltý etažérik s hrubými   zákonníkmi, latovú lavicu pri stene pre stránky, hrubý, prostý   vešiak, tri stoličky z ohýbaného dreva a svoj malý písací stolík so   skleným kalamárom, pijakom, trčiacimi rúčkami z pohárika s brokmi a   stojacím kalendárom.
    </tei:p>
    <tei:p>
     Čo predtým nerobil, teraz obyčajne pristupoval k obloku a díval sa   na námestie. Oblok bol veľký, ale zapadnutý prachom, takže námestie   akoby bolo bývalo v hustej jesennej hmle, hoci svietilo májové   slnko.
    </tei:p>
    <tei:p>
     — Úsporné opatrenia, — zašomral a čiarol prstom po skle.
    </tei:p>
    <tei:p>
     Potom na druhú tablu napísal „Hana“ a utierajúc si zašpinený prst   do futra kabáta, prešiel k vešiaku a zamenil svoj prechádzkový kabát   listrovým. Takto robieval, keď nebol termínový deň a stránky   neprichádzali. Keď boli stránky, zostával v prechádzkovom. Teraz   vytiahol z neho iba noviny a sadol si za stôl.
    </tei:p>
    <tei:p>
     Začal čítať titulky a podtitulky novín… „Z ministerskej rady   Slovenská výhoda predĺžená… O znížení platov nebolo rozhodnuté…   Zmocňovací zákon… Americké tichomorské loďstvo na Atlantik… Konce   hospodárskej sebestačnosti… Oslavy… Provokácia v biografe…“
    </tei:p>
    <tei:p>
     Zaujímalo ho zníženie platov a začal čítať, ale vošiel sluha   Maťko, ako ho volali po krstnom mene. Niesol hŕbu aktov v náručí.   Pridržiaval ich bradou a krivkajúc na pravú nohu, neisto blížil sa k   písaciemu stolu.
    </tei:p>
    <tei:p>
     Patril tiež akoby k zariadeniu a z úradníkov nikto si nevšímal,   ako ťažko kríva a ako mu pritom hlava lieta, že má rozseknutú hlavu,   líce a vrchnú peru. Pamiatka z vojny. Riedke fúzy sa mu stále hýbali,   lebo vždy niečo prežúval, najčastejšie sušené slivky. Mal vždy plné   ústa a boli i ponosy na neho, že je pred stránkami veľmi pyšný.   Hovorí vraj s nimi iba posunkami, tu bradou, tu rukami, tu nohou, keď   sa ho na niečo spýtajú, všetko preto vraj, že ustavične žerie. Ale   práve preto, že bol taký invalid, nikto ho nehrešil a všetko sa mu   odpúšťalo. Ešte i nečistotu v úrade mu odpustili, a keď mu Landík   vyčítal, že neutiera obloky, povedal so slivkami v ústach:
    </tei:p>
    <tei:p>
     — V Prahe, prosím, sú na parkety osobitní parketári, na obloky   osobitné obločiarky a my sme len na akty.
    </tei:p>
    <tei:p>
     — Pošta? — spýtal sa mašinálne Landík, ani nehľadiac na sluhu.
    </tei:p>
    <tei:p>
     — Mhm.
    </tei:p>
    <tei:p>
     Toto „mhm“ Landíka nahnevalo. Prišlo mu na um, že ráno, keď išiel   chodbou, Maťko sa mu ani nepozdravil. Na „dobré ráno“ ani nerátal pre   Maťkove plné ústa, ale mu ani hlavou nezakýval.
    </tei:p>
    <tei:p>
     — A kde je to mizerné dobré ráno? — oboril sa na neho, pozrúc mu   prísne do tváre. — Zožrali ste ho pri fruštiku? Málo bolo chleba k   dvom hrncom kávy?
    </tei:p>
    <tei:p>
     Maťko sa uškeril.
    </tei:p>
    <tei:p>
     — Čo sa škeríte?
    </tei:p>
    <tei:p>
     Mykol plecami.
    </tei:p>
    <tei:p>
     Landík sa díval na neho a videl preseknutú hlavu na temene a švík   na líci, ako sa skláňal s aktami k stolíku.
    </tei:p>
    <tei:p>
     — Položte akty a choďte, — povedal miernejšie. — Úctu požadujem   nie ja, ale služobná pragmatika, viete?
    </tei:p>
    <tei:p>
     Maťko položil písma. Pomaly sa vzpriamil, chytajúc si rukami boky.   Vytiahol z vrecka sušenú slivku, a kým ju vložil do úst, div divúci,   zmohol sa na vetu:
    </tei:p>
    <tei:p>
     — S úctou je to ako s rybou. Keď zdochne, chytro zosmradne.
    </tei:p>
    <tei:p>
     — Čo zosmradne?
    </tei:p>
    <tei:p>
     — Úcta.
    </tei:p>
    <tei:p>
     Landík bol už urazený a ešte väčšmi sa urazil. „Veď to on o mne,“   myslel si. „Iste myslí na Hanu.“
    </tei:p>
    <tei:p>
     — A prečo to hovoríte? — chcelo sa mu zistiť príčinu.
    </tei:p>
    <tei:p>
     — Len tak, — odvrkol Maťko a odišiel, krivkajúc a hádžuc   hlavou.
    </tei:p>
    <tei:p>
     Parkety trieskali pod jeho pravou nohou. Opatrne zavierajúc   červeným súknom futrované dvere, opovržlivo pozrel na komisára.
    </tei:p>
    <tei:p>
     „Krásne,“ hneval sa Landík, „sluha mi bude lekcie dávať… To všetko   pre tú nešťastnú Hanu… Akí páni!… Keby bola kňažná, to by si i sluha   menej všímal, ale že je kuchárka a ja komisár politickej správy, celé   mesto je hore nohami…“
    </tei:p>
    <tei:p>
     Chytil do ruky vrchný akt a pozrel do neho. Akty boli spočiatku na   Landíkovom pravom boku. Bral ich jeden za druhým, pozeral do nich a   odkladal ich na ľavý bok. Takto sa stával prvý akt posledným a   posledný prvým, ale na krátky čas, lebo akty o chvíľu tým istým   spôsobom prevandrovali na pravú stranu. Dnes to trvalo dlhšie, lebo   sa Landík často zamýšľal a hľadel pred seba, rozjímajúc o Maťkovi,   prečo sa tak o úcte vyslovil, prečo ho ani kývnutím hlavy   nepozdravil. A zas len prišiel na myšlienku, že je to iste pre Hanu,   že tými prechádzkami poškvrnil svoje „panstvo“ v očiach „sluhu“.
    </tei:p>
    <tei:p>
     Ešte protivnejšie bolo, že je veľa písem a málo v nich takých,   ktoré treba presunúť na iné úrady alebo prosto „zaštrigulovať“ alebo   do evidencie dať, termín určiť, správu vyžiadať… Väčšina vecí bola   takých, ktoré treba meritórne vybaviť, a dnes sa mu nechcelo pozerať   do zákonníkov, vyhľadávať paragrafy a vôbec pracovať.
    </tei:p>
    <tei:p>
     Akty boli už zasa na pravej strane a začalo sa delenie na „hneď“,   na „súrne“, na „dnes“, „do evidencie“ a „môže čakať“, keď Maťko znova   vošiel a doniesol mlieko, k tomu v papieri žemľu s maslom. Položil to   na etažérik, odtisnúc lakťami hrubé zborníky zákonov a obrátiac sa   svojou širokou rozseknutou tvárou k Landíkovi, ukázal na mlieko, čo   znamenalo „nech sa páči“. Potom poštuchal palcom za svoj chrbát a   povedal:
    </tei:p>
    <tei:p>
     — Starý vás volá na jedenástu.
    </tei:p>
    <tei:p>
     „Starý“ označovalo šéfa úradu Brigantíka. Landík zdvihol   obočie:
    </tei:p>
    <tei:p>
     — Čo je?
    </tei:p>
    <tei:p>
     Maťko sa uškľabil, nadvihol plecia a stiahol hlavu medzi ne, čo   bolo toľko, ako „neviem“.
    </tei:p>
    <tei:p>
     — Dobre, prídem.
    </tei:p>
    <tei:p>
     Bolo ešte len pol jedenástej. Landík vypil mlieko dúškom, a jediac   žemľu s maslom, listoval v akomsi hrubom akte. Nevedel, čo číta. Už   tretí raz začal správu od ktoréhosi notára a v prostriedku zbadal, že   nevie, čo čítal. Začal znova. Bol znepokojený a hlavou mu šli otázky:   „Čo ten starý chce? Čo ma volá? Nič dobré to nebude… A možno, že pre   Hanu… Nešťastná Hana!… Všetci sú splašení ako zajace, a ja najviac…   Koľko je hodín?… Teraz som pozeral, a neviem… Hneď bude   jedenásť…“
    </tei:p>
    <tei:p>
     Odložil akt, zobliekol listrový kabát a obliekol si   prechádzkový.
    </tei:p>
   </tei:div>
   <tei:div type="chapter">
    <tei:head>
     8. Pán okresný náčelník
    </tei:head>
    <tei:p>
     Jaroslav Brigantík, radca politickej správy a okresný náčelník v   staromestskom okrese so sídlom v Starom Meste, bol vraj „výborne   kvalifikovaný“ úradník. Ale sám pánboh vie. Na otázku: „Aký je to   úradník?“ u kompetentných činiteľov odpoveď závisela vždy od toho,   koho ste sa spytovali. Ak ste sa spytovali nadriadeného úradu,   odpovedali:
    </tei:p>
    <tei:p>
     — Nie ste legitimovaný, a to je úradná tajnosť.
    </tei:p>
    <tei:p>
     To znamenalo, že na také otázky nemáte právo, a keby ste i mali,   nemôžu vám nič povedať, lebo je to úradná tajnosť. V úradoch totižto   je všetko úradnou tajnosťou ešte i dva týždne potom, keď to už bolo   vo všetkých novinách.
    </tei:p>
    <tei:p>
     Ale ak by ste sa spýtali, povedzme, politického sekretára lidovej   strany, iste by vstal z miesta, zagestikuloval rukami a ochotne   povedal:
    </tei:p>
    <tei:p>
     — Veľmi dobrý, usilovný, presný úradník. Drží okres v hrsti. Je to   náš človek.
    </tei:p>
    <tei:p>
     Ak ste sa spýtali sekretára strany ľudovej, on s uspokojením   potvrdil:
    </tei:p>
    <tei:p>
     — My sme s ním spokojní. Nespustil sa boha, drží sa   rímskokatolíckej cirkvi, chodí do kostola, číta „Slováka“… Keby len   všetci úradníci boli takí, dobre by bolo na Slovensku.
    </tei:p>
    <tei:p>
     Pravda, to je podozrivé, keď úradníka chváli opozičná strana a vy   by ste sa chceli informovať u zaručene štátotvornej strany. Nech sa   vám páči, zájdite do sekretariátu strany sociálnodemokratickej. Tam   vám sekretár iste povie:
    </tei:p>
    <tei:p>
     — Ale ujde. Nerobí pána. Jeho žena je bývalá robotníčka z   tabakovej fabriky. Obedúva v kuchyni a po obede sám utiera taniere.   Neutláča robotnícku triedu a ctí si nového boha: nezamestnaných.
    </tei:p>
    <tei:p>
     I agrárny sekretár ho bude chváliť:
    </tei:p>
    <tei:p>
     — Sedliacky synček. Prívrženec našej strany. Je členom Roľníckej   osvety. Keby nie on, nebol by náš staromestský jarok dosiaľ   regulovaný. To je jeho zásluha.
    </tei:p>
    <tei:p>
     Z toho vidieť „diplomatickosť“ výborného okresného náčelníka.   Čiže: dobre tancoval medzi vajcami. O ňom platilo slovenské   porekadlo: „Akého ma chceš, takého ma máš.“ Poznal nôty, ktorými   ľudské duše hrajú, a jeho ústa vždy uhádli zodpovednú kontru.   Vychádzala melódia, až sa srdcia tešili.
    </tei:p>
    <tei:p>
     Ale keď si sa spýtal jeho úradníkov, aký človek je ich šéf,   mlčali, alebo len toľko:
    </tei:p>
    <tei:p>
     — My nič proti svojmu predstavenému…
    </tei:p>
    <tei:p>
     Museli ste ich niečím rozohriať. Vzbudiť ich dôveru, lebo   úradnícka duša je chladná a opatrná. Tak pri treťom litríku, keď sa i   úradnícka duša otvára ako ruža na šípe a napĺňa sa nielen vínom, ale   i smelosťou, vtedy by ste počuli všeličo.
    </tei:p>
    <tei:p>
     Rozumie sa, čo povie podriadený o svojom predstavenom, je často   pochybnej hodnoty a tovar treba brať s istou rezervou, lebo to je   tak, akoby ste sa vrabcov spytovali, čo si myslia o strašiakovi v   poli: budú na neho čvirikať, i keď im strašiak nič zlé neurobil. Ale   jednako, ak bolo len desať percent pravdy, čo o ňom úradníctvo   hovorilo, i toho bolo dosť.
    </tei:p>
    <tei:p>
     — Taký puntičkár?… Rozumie sa, len voči druhým, voči sebe nie.   Druhým neodpustí ani najmenšie previnenie. Sebe dovolí všetko… My   nechceme ohovárať svojho šéfa, ale či sa patrí na vysokého štátneho   úradníka, aby stával pred bránou úradu s hodinkami v ruke už o ôsmej   ráno a pozeral, ako ideme do úradu, najnižší o siedmej, vyšší o ôsmej   a ešte vyšší o deviatej, a zapisoval tých, čo sa oneskoria o päť   minút… Alebo stojí za múrikom svätého Jána Nepomuckého, aby ho nik   nevidel… My vieme, že je tam, raz pod dáždnikom, raz pod slnečníkom,   raz v šube a galošniach, raz vo zvrchníčku, raz letne oblečený, a vie   na punkt, o ktorej ste šli do úradu… Tak robia staré baby—klebetnice,   ale pre radcu je to predsa len nedôstojné… Keď sa blíži k deviatej,   vychádza spoza múrika, ide do svojej kancelárie, chytí sa operadla na   foteli a čaká, kým odbije deväť na jeho veľkých stojacích hodinách,   ktoré má v úrade. Pri deviatom údere si sadne do fotela a začne   úradovať.
    </tei:p>
    <tei:p>
     — Ale to je anekdota, — zapochybuje niekto.
    </tei:p>
    <tei:p>
     — Cum grano salis, — povie vám Sakulík, oficiál v prezídiu, ktorý   rád latinské príslovia a učí sa ich z knižky Petra Tvrdého: Latinské   citáty a heslové výrazy. — Ak neveríte, spýtajte sa komisára   Novotného. On vám povie, na akého somára môže narásť byrokratický   kôň.
    </tei:p>
    <tei:p>
     Komisár Novotný nepije a nefajčí. Nezvedie ho ani litrík ani dva,   ani škatuľka cigariet. Musíte natrafiť, keď sa hnevá na svojho šéfa.   Vtedy sa rozkrákorí, že ho ani nezastavíte. Podoprie si bradu rukou a   tlmiac ukazovákom hučanie prúdu svojich rečí, rozpovie vám históriu,   ktorá najlepšie charakterizuje „starého“.
    </tei:p>
    <tei:p>
     — Náš starý vám je strašná figúra. Iný nosí vo vrecku hodinky, on   pragmatiku, aby vám mohol roztrepať hlavu paragrafom hneď a zaraz, ak   ste sa čo len v niečom previnili.
    </tei:p>
    <tei:p>
     — Štando pede, — opraví ho Sakulík.
    </tei:p>
    <tei:p>
     — Štando pede, — pokračuje Novotný. — Však sme hriešni, božemôj!…   Keď som sem prišiel, bol som po žalúdkovom katare. Mal som veľmi   citlivý žalúdok. Doktor mi zakázal ťažké jedlá: fazuľu, hrach,   šošovicu, kapustu, údeniny. A ja som neobyčajne obľuboval akurát   šošovicu s údeným mäsom. Čo robiť? Nielen žalúdok, ale i charakter   som mal slabý. Nemohol som sa zdržať. Napukal som sa vše, a potom ma   hlava bolievala do prasknutia… To je, viete, tak, ako so zákazom   nebrať dary. Pošle ti také kupčisko vianočný košík… Nemal by som to   povedať, ale poviem. Pre nás menších ostali už len vianočné košíčky,   pre väčších sú rozličné „trinkgeldy“ v podobe členstva v správnych   radách po bankách, sporiteľniach, asekuračných spoločnostiach,   elektrárňach, družstvách a všelijakých tých „znacionalizovaných“   podnikoch… Nuž príde taký košíček s hroznom, datľami, figami, niekedy   i s fľaštičkou koňaku. Nájdu sa ešte takí somári, čo posielajú…   Obežník číslo 2000 ex 1933 prez. výslovne zakazuje takéto košíčky   prijímať. Ale nevezmeš? Vezmeš. Nemôžeš uraziť ochotného a zdvorilého   kupca.
    </tei:p>
    <tei:p>
     Tak to bolo so mnou a so zakázaným jedlom. Predložia mi hladnému   zamilované jedlo. Nenaberiem si zo zakázaného ovocia?… To robila naša   pramať Eva, po nej to robil náš praotec Adam, a tí boli v raji, mali   všetkého nadostač. Vyhnali ich z raja. No, a nerobí to za nimi celý   svet? Len úradníci by mali byť výnimkou, o ktorých predsa len nemožno   povedať, že sú v raji. Skôr v pekle… Nabral som si teda šošovice s   údeným mäsom, a na druhý deň, rozumie sa, aby doktor mal pravdu,   rozbolela ma hlava. Proti boleniu hlavy od žalúdka je najlepšie a   najlacnejšie lekárstvo prechádzka na čerstvom povetrí. Nepotrebuješ   chodiť za blanketami a lekármi, do lekární za prachom… Šiel som rovno   na čerstvé a bezprašné povetrie za mesto na lúky k riečke — v   úradných hodinách!… Nikomu som nič nepovedal, len som sa vytratil ako   smrad z nohavíc. Uznávam, mal som to oznámiť nášmu starému, lebo   poriadok je duša vecí, ale, myslel som si, pokrčí nosom, ako   obyčajne, a nedovolí. Čo budem chodiť? Veď sa vrátim. Nuž riskoval   som…
    </tei:p>
    <tei:p>
     Bolo krásne júlové ráno. Na lúkach ani človiečika… Stačilo sa už   poumývať i nebo, i zem, i tráva, i popukaný od suchoty chodníček.   Slnko ich už vyutieralo do sucha. Lúky sa napustili voňavkami. Všetko   sa jagalo. Stromy, kvety, listy, kry, strieborná retiazka rieky…   Príroda, páni moji, to je salón s tepichmi, fotelmi, rastlinami,   kvetinami, obrazmi, špliechajúcou vodou, vtákmi, svetlom i tôňou,   útulnými kútikmi. To nie je moja kancelária číslo sedem… Idem   popukaným chodníkom s mravcami, štuchám paličkou do krtích dier a   mravčích kopcov, pozerám, ako mi skáču do cesty kobylky, vidím   stĺpiky sysľov, ako sa dvíhajú a miznú pred mojimi krokmi, a tu   odrazu šibnú mi do očí v zelených krovinách dve čierne čiapočky a dve   červené triká… To sa tam dve dámičky kúpali… Človeka nikdy nebolí tak   veľmi hlava, aby sa na kúpajúce dámy nepodíval… Zastal som a hľadel.   Hľadel som a išiel — za čiapočkami. Jedna práve vykvitla na obvale   ako divý mak a hodila sa do vody. Druhá sedela na brehu a mala   spustené nohy nad riekou.
    </tei:p>
    <tei:p>
     „Práve na najnebezpečnejšom mieste sa kúpu,“ myslel som si a   pridal som do dĺžky krokov, aby som ich upozornil, že je tam voda   veľmi hlboká s krútňavami a starými neviditeľnými koreňmi vo vode. Tu   vidím, že i druhá dáma vstala a nahla sa nad vodu. Vypuklé čelo,   veľký hrbatý nos, silné boky. Veď je to okresná náčelníčka!…   Upozorniť, neupozorniť? Rozmýšľam. Nestačil som domyslieť, už skočila   do vody. Breh bol vysoký. Nedalo sa vidieť, čo sa v rieke robí… A tu   o chvíľu krik a volanie o pomoc. Rozbehol som sa a hľadím z brehu.   Pani náčelníčka čliapka do sveta rukami ako mladé šteňa, drgá nohami,   čosi ju drží, hádže sa, prevracia ako ryba na suchu, raz bruchom   hore, raz dolu, raz na jeden bok, raz na druhý a kričí so skrivenou   tvárou od úžasu. Zaputnali sa jej akiste nohy v kroví vo vode a   stratila duchaprítomnosť. Druhá dámička beží z náprotivného brehu a   pláva k nej… Zhodil som kabát, vyhodil hodinky, zobul poltopánky, a   čľups! Skočil som do vody. Horko—ťažko som ju vytiahol, poloomdletú   usadil, bozkal jej mokrú ruku, vzal kabát na plece, hodinky a topánky   do ruky a odišiel v pančuchách ako pravý rytier, ktorý nečaká na   poďakovanie…
    </tei:p>
    <tei:p>
     A viete, čo sa stalo?
    </tei:p>
    <tei:p>
     Na druhý, či na tretí deň náš starý si vzal čistú bielu košeľu,   čerstvý golierik, obliekol sa do dlhého čierneho kabáta, natiahol   pásikované nohavice a lakírky, ako čo by šiel na nejakú národnú   oslavu, a poslal mi navštívenku po Maťkovi. Maťko mi ju bez slova   podal. Žuval slivku. Čítam: Jaroslav Brigantík, radca p. s., okresný   náčelník. Div, že som z nôh nespadol.
    </tei:p>
    <tei:p>
     — Čo je to? — pýtam sa Maťka.
    </tei:p>
    <tei:p>
     Maťko, potisnúc jazykom slivku, ktorú žuval, pod líce, ukázal   nosom na dvere a pošušky povedal:
    </tei:p>
    <tei:p>
     — Čakajú.
    </tei:p>
    <tei:p>
     — Kde?
    </tei:p>
    <tei:p>
     — Tam.
    </tei:p>
    <tei:p>
     — V pitvore?
    </tei:p>
    <tei:p>
     — Mhm.
    </tei:p>
    <tei:p>
     Aby ste vedeli: chcel mi urobiť návštevu a kartičkou oznamoval   svoj príchod, či smie vstúpiť. Šéf — svojmu podriadenému? To   znamenalo, že neprichádza ako šéf, ale ako stránka, ako oddaný   priateľ, u ktorého som sa do srdca zapísal a u ktorého i ako u šéfa   budem dobre zapísaný a budem môcť robiť v budúcnosti neporiadky bez   toho, že by mi to bolo písané na účet.
    </tei:p>
    <tei:p>
     Sám som išiel otvoriť dvere dokorán… Vstupuje slávnostne a zastane   prostred izby. Čierny tvrdý klobúk a biela rukavička z pravej ruky v   ľavej, neobnaženej. Rečnícka póza. Pravá noha trošku vpredu. Poklona:   nosom niže pliec. Vysokoctený sem, veľavážený tam, dobre, že som sa   nestal hneď slovutným…
    </tei:p>
    <tei:p>
     — Dovolil som si prísť, — hovorí, — sem k vám, vysokoctený pane…   Zachránili ste moju paniu pred istou smrťou… Vaša obetavosť,   veľactený, vaša osobná smelosť, zvláštna udatnosť (tu sa zasa znížil   nos niže pliec) zaväzuje ma vďačnosťou na celý život, na celý život   mojej manželky, mojich detí a celého môjho pokolenia. Dovoľte,   vysokoctený pane, aby som vám tlmočil v mene svojom i v mene mojej   panej naše vrúcne, srdečné, nikdy nehynúce, doživotné a večné   poďakovanie… Dovoľte, veľactený pane, aby som vám potriasol ruku…
    </tei:p>
    <tei:p>
     Potriasli sme si vzájomne ruky, až sa nám hlavy triasli.
    </tei:p>
    <tei:p>
     — To bola moja povinnosť, — vravím skromne, — teším sa, že sa   milostivej panej nič nestalo.
    </tei:p>
    <tei:p>
     Ukazujem na stoličku, aby si sadol a poctil ma svojou významnou   prítomnosťou ešte na minútku. Škoda, že nefajčím, bol by som ho   ponúkol i cigaretou… Odmietol s láskavým úsmevom a o chvíľu vznešene   odišiel… O pol hodiny ma dal volať. Šiel som veselo, bezstarostne.   Mal som svedomie čisté a nebol som mu ja dlžen, ale on mne. Myslel   som si, že mi chce dať nejaký darček na pamiatku… Vidím, sedí za   stolom, už nie v čiernom, ale v sivom. Kostené okuliare na očiach. Na   chvíľku ich zdvihol a pozrel prísne, či som to ja… Teraz som ja   zastal prostred izby.
    </tei:p>
    <tei:p>
     — Pán komisár, — zafufnal už nie úctivým a milým hlasom, ale   akýmsi prestydnutným, zachrípnutým, ako čo by mal nádchu, — povinný   som vám vyčítať nedbanlivosť v úrade. Vy ste sa medzi desiatou a   jedenástou predpoludním, teda v úradných hodinách, prechádzali za   mestom na lúkách.
    </tei:p>
    <tei:p>
     Vytiahol z vrecka žltú knižtičku a spytuje sa ma, či je to   pravda.
    </tei:p>
    <tei:p>
     — Pravda, — poviem.
    </tei:p>
    <tei:p>
     — Paragraf dvadsiaty ôsmy… Úradník je povinný presne dodržiavať   predpísané úradné hodiny.
    </tei:p>
    <tei:p>
     A udelil mi „výstrahu“. Nuž tak. Taký je náš starý.
    </tei:p>
   </tei:div>
   <tei:div type="chapter">
    <tei:head>
     9. Vypočutie
    </tei:head>
    <tei:p>
     Na túto historku myslel dr. Landík, keď vstupoval do predizby,   susediacej s kanceláriou náčelníka. Tu čakávali stránky, ktoré chceli   k „hlave“. Oficiál Sakulík ich prijímal. To jest vydával číslované   „audienčné lístky“. Značil do ich rubrík meno nešťastníka, odkiaľ je   a v akej veci prichádza, aby ich potom jedného za druhým oznamoval   náčelníkovi, či ich prijme alebo nie. Vpúšťal ich ako ovce do košiara   a vypúšťal po audiencii na zdravé povetrie.
    </tei:p>
    <tei:p>
     V predizbe bol len Sakulík. Stránok nebolo. Sklonený nad   rubrikovaným hárkom, prenášal písomne starý úradný popolník z izby   číslo 5 do izby číslo 7. Komisár Novotný, ako sme už povedali,   nefajčil a Landík áno. Bolo treba preniesť tento drahocenný kus   úradného náradia od Novotného k Landíkovi, nielen „de facto“, ale i   „de forma“, čiže na papieri, čo je oveľa významnejšie. Práca to   nebola taká ťažká, a preto Sakulík stačil myslieť i na iné.   Rozmýšľal, že od prvého bude azda dosť jeden kúštik Schichtovho mydla   na tri mesiace, a nie na jeden, ako bolo dosiaľ. A keď už kážu tak   gazdovať: nie päť pier, ale jedno stačí. Nebudú sa dávať dva tégliky   vosku, ale jeden… Potrebujú si milostiví páni za každým riadkom   plačkať ruky vo vode?… Pero, keď sa riadne utiera, trvá i mesiac i   dva… Vosk kydajú, ako čo by to bol hnoj… Práve bol pri metlách a   chcel prachovky strihať na menšie, keď ho prerušil v ekonomických   myšlienkach Landík:
    </tei:p>
    <tei:p>
     — Je starý dnu?
    </tei:p>
    <tei:p>
     Oficiál vyskočil, že ho hneď oznámi, ale Landík ho zadržal.
    </tei:p>
    <tei:p>
     — Akej je vôle?
    </tei:p>
    <tei:p>
     — Iam proximus ardet Ukalegon, — zacitoval Sakulík, — na stolíku   má žltú knižtičku.
    </tei:p>
    <tei:p>
     Žltá knižtička bola služobná pragmatika.
    </tei:p>
    <tei:p>
     — Zlý znak, — mienil Landík.
    </tei:p>
    <tei:p>
     — Zlý, — potvrdil oficiál a vošiel k starému.
    </tei:p>
    <tei:p>
     O chvíľu vyšiel a nechajúc za sebou dvere otvorené, s poklonou na   ne ukázal:
    </tei:p>
    <tei:p>
     — Nech sa páči. Pán okresný náčelník ráči čakať pána komisára.
    </tei:p>
    <tei:p>
     Landík vstúpil. Náčelník na pozdrav ani nezaďakoval, ani rukou   nekývol, ba ani len hlavu nezdvihol. Schválne sa pohrúžil do práce.   Ako čo by bol vietor zavrel dvere alebo holub zahrkútal na   podokenníku a vrabec zaťukal zobáčikom na plechu výklenku.
    </tei:p>
    <tei:p>
     Sedel vo veľkom koženom foteli a komisár videl len špinavé temeno   s riedkymi vlasmi za širokým barokovým písacím stolom a pred temenom   ohromný dvojitý mramorový kalamár, hneď pri ňom mramorový stĺpik a na   stĺpiku lampu so zeleným hodvábnym tienidlom, mosadzný kalendár, na   ktorom sa krútili čísla dní a zamieňali mesiace, ak Maťko nezabudol   zvrtnúť patričný šrôbik, bronzovú sošku „Nedáme sa!“ a strieborného   jazdca s vyžlou — všetko dary zamestnancov úradu a notárov okresu, tu   na meniny, tu na narodeniny, tu na päť—, tu na desaťročné jubileum,   ako prišiel do okresu, tu na krst jeho prvej dcéry, druhého   synčeka.
    </tei:p>
    <tei:p>
     Náčelník usilovne písal čosi na koženej podložke, tiež novoročnom   dare ktorejsi firmy s papierom. I plniace pero, ktorým písal, daroval   mu dodávateľ písacích strojov.
    </tei:p>
    <tei:p>
     Landík hľadal žltú knižku. Tam bola pri podnoží sochy „Nedáme   sa!“. „Čo to píše?“ myslel si. Videl diárium, na ktorom boli   jednotlivé dni rôznofarebne počarbané. Sem sa zapisovalo, čo treba   robiť v ten a ten deň, na akú schôdzku treba ísť, do akej komisie sa   dostaviť, komu vrátiť návštevu, aká a kde bude paráda, oslava,   tryzna, prednáška, čaj, lehota, termín — v pondelok, stredu, piatok —   a aby to čerti brali, najviac v nedeľu. Náčelník i tu mal praktický   systém. Oslavy a parády zapisoval vždy červenou ceruzkou. Červená   farba je znakom radosti. Prednášky označoval zelenou — znak nádeje,   že sa niečo naučí. Návštevy a tryzny atramentom — farbou čiernou, to   znamenalo stratu, návšteva stratu času, tryzna stratu zaslúženej   osoby, teda farba smútku. Schôdzky, komisie, termíny, lehoty značil   obyčajnou ceruzkou, ako veci každodenné, do úradu patriace. Bolo   treba len do diária pozrieť a vedel všetko.
    </tei:p>
    <tei:p>
     Landík stál neďaleko obloka a bavil sa s kystkou ťažkých plyšových   záclon. Najprv rozmýšľal: Ozaj, akou ceruzkou je on poznačený v   diáriu, ale zbadal, že cez obloky lepšie vidieť na námestie ako u   neho, a táto okolnosť dala jeho myšlienkam iný smer. „No, pravda,“   myslel si, „náčelníkovi ich umyjú, mne nie.“ Tento rozdiel ho   prinútil, že sa začal zabávať na veľkom rozdiele medzi jeho pracovňou   a touto. „Baroková knižnica, u mňa etažérik… Veľké stojacie hodiny…   Kyvadlo sa hýbe vážne ako on… U mňa sú len také okrúhle — kuchynské,   dobré pre komisára… Veľký červený koberec, kožené anglické fotely,   diván a nad ním hlava štátu v oleji, maľovaná miestnym umelcom…“
    </tei:p>
    <tei:p>
     Necítil závisť, len urážku, že ho náčelník nebadá a nechá čakať,   ani ho neponúkne, aby si sadol. Náčelník je radca, a on len komisár.   „Len dve priečky na úradnom rebríku, a ako sa nafukuje. To kvôli   autorite musí dať cítiť rozdiel… Maťko nepozdraví, tento nezaďakuje   za pozdrav… A tam u mňa babylonská veža písem čaká… Zabudol, že som   tu?“
    </tei:p>
    <tei:p>
     — Tu som, pán náčelník, — hlásil sa ešte raz, ale šéf ani okom   nežmurkol, len ho zahriakol úsečným:
    </tei:p>
    <tei:p>
     — Dobre. Počkajte!
    </tei:p>
    <tei:p>
     Chcel mu odseknúť, že mu práca stojí a že ju nie on — náčelník,   ale on — Landík, musí spracovať. Kým on — náčelník, rozmýšľa, akou   ceruzkou má zaznačiť sprosté divadelné predstavenie, on — Landík,   vybaví akt. Že by bolo treba byť konzekventným v pedantnosti: nemrhať   časom svojím a nekradnúť čas druhému, byť zdvorilý i voči   podriadeným, a nielen voči členom Národného zhromaždenia, všelijakým   tým politickým sekretárom a nadriadeným hlavným radcom, kontrolórom a   revízorom, nebrať tie rozličné kalamáre, lampy a sošky od „kolegov“ a   potom sa im takto odplácať… Veď všetku tú krádež a neslušnosť   zakazuje tá žltá knižka, s ktorou bude onedlho operovať a citovať z   nej paragrafy… Prečo ľudia nemajú radi úrady a úradníkov?
    </tei:p>
    <tei:p>
     Len preto že sa niekedy stretnú so zachmúrenými, chladnými,   namyslenými, nczdvorilými ľuďmi, ktorí nevidia, necítia, nepočujú, a   ty si im iba akousi čiarkou v povetrí, kusom priezračného skla, na   ktorom nehodno stratiť teplý a príjemný úsmev. Ten príjemný a teplý   úsmev chýba úradníkom, preto je v úradoch ešte nepríjemnejšie ako na   cintoríne. Tam na kameňoch je aspoň písmo o láske. Úradné tváre sú   kamene bez písma. Strasie ťa…
    </tei:p>
    <tei:p>
     Pán šéf konečne zložil plniace pero a vzal červenú ceruzku, aby   zaznačil do diária, že v nedeľu bude pätnásťročná oslava založenia   miestneho kultúrneho spolku Besedy, jubileum dvadsaťpäťročného   trvania Katolíckeho kruhu. Ráno o deviatej slávnostné bohoslužby, o   jedenástej slávnostná akadémia s prívetmi hostí, o jednej slávnostný   obed, o ôsmej večer slávnostné divadelné predstavenie. Musí zasa   chystať reč. A to zasa v nedeľu… „U nás je nedeľa najrobotnejší deň,   celkom proti zákonu. Všetko pozatvárané, len ty aby si sa plahočil,“   myslel si pán náčelník a chcelo sa mu posťažovať si Landíkovi, ale s   tým musí dnes prísne zatočiť.
    </tei:p>
    <tei:p>
     Temeno sa zdvihlo a ukázala sa tvár s kostenými okuliarmi na   očiach. Široká, červená, v šedivastej brade, s hlbokou vráskou na   čele a s výrazom, ako čo by všetko okolo smrdelo. Vrchná pera   zdvihnutá k nosu, nos skrčený, široký a okrúhly, kryl fúzy, z ktorých   trčali iba konce, namastené a vykrútené dorovna. Zdalo sa, že   vyrastajú z nozdier. To bola tá tvár, ktorú videl vtedy, keď sa raz   pri odprevádzaní Hany stretli na chodníku. I vtedy mu všetko   smrdelo.
    </tei:p>
    <tei:p>
     Náčelník posotil okuliare na čelo a začal prísne:
    </tei:p>
    <tei:p>
     — Neusadím vás, len ja budem sedieť. Vy ste teraz delikvent. Aké   máte svedomie?
    </tei:p>
    <tei:p>
     — Ako krištáľ.
    </tei:p>
    <tei:p>
     — S mušacincami.
    </tei:p>
    <tei:p>
     — Pardon!
    </tei:p>
    <tei:p>
     — Ešte nie. Najprv vás vypočujem a potom bude pardon alebo   nie.
    </tei:p>
    <tei:p>
     „Však je hlúpy,“ myslel si Landík.
    </tei:p>
    <tei:p>
     Náčelník pokračoval. Naklonil sa nad akýsi papier a opätovne   spustil okuliare na nos.
    </tei:p>
    <tei:p>
     — Prišlo anonymné oznámenie na vás, pán komisár. Vyšší úrad ho   postúpil mne, predbežne, aby som vec vyšetril, vás vypočul a podal   správu… Ani by som neveril, ale videl som sám na vlastné oči… Myslel   som vtedy, že je to nejaká vaša známa, miestna inteligentná dáma… Ako   sa pamätám, zdala sa byť veľmi inteligentná… A vy chodíte za   slúžkami, znepokojujete ich na ulici, prenasledujete, zvádzate,   kazíte im budúcnosť, robíte verejný škandál, napádate poctivých   remeselníkov palicou…
    </tei:p>
    <tei:p>
     Brigantík čítal výrazy z aktu, podčiarkujúc ich belasou ceruzkou.   Azda preto belasou, lebo si myslel: „Počkaj, Landík, veď ty   obelasieš!“
    </tei:p>
    <tei:p>
     Landík zdúpnel.
    </tei:p>
    <tei:p>
     „Tolkoš!“ bola jeho prvá myšlienka. Chcel hneď protestovať, ale   šéf zdvihol dlaň na znak toho, aby počkal.
    </tei:p>
    <tei:p>
     — Počkať! Teraz ja hovorím.
    </tei:p>
    <tei:p>
     Natiahol ruku za žltou knižkou, ktorá ležala na stole. Roztvoril   ju a čítal:
    </tei:p>
    <tei:p>
     — Paragraf dvadsiaty štvrtý. Úradník má v službe i mimo služby   dbať na stavovskú vážnosť, vždy sa správať v súhlase s požiadavkou   disciplíny a všetkého sa vystríhať, čo by mohlo zľahčiť úctu a   dôveru, ktorú jeho postavenie vyžaduje. — Zložil knižku a hľadiac na   Landíka, opätoval: — Teda dbať na stavovskú vážnosť, — zdôraznil, —   vystríhať sa všetkého, čo by mohlo zľahčiť úctu… Vy chodíte za   slúžkami, znepokojujete ich na ulici, vyhrážate sa mäsiarovi   Tolkošovi palicou, chytili ste ho, sotili, až sa prevalil cez   stoličku… Vy chodíte a pijete po krčmách s mäsiarmi, bijete sa s nimi   — pre slúžku, ktorú si chce poriadny remeselník vziať za ženu,   konkurujete s ním v láske a chcete ju zvábiť…
    </tei:p>
    <tei:p>
     Landík stál spočiatku stŕpnutý. Počúval, a čím ďalej, tým väčšmi   sa mu uľahčovalo. Neistota prestala. Veď mohli naklebetiť ešte   hroznejšie veci. Proti tomuto obvineniu sa ľahko obráni. Už ho   nemrzela Hana, len Tolkoš ho napĺňal hnevom. „Je to len podliak“   nadával mu v duchu.
    </tei:p>
    <tei:p>
     — Čo na to poviete? — spýtal sa náčelník.
    </tei:p>
    <tei:p>
     — Čo poviem? — začal váhavo. — Po prvé. nechodím za slúžkami, ale   som odprevádzal istú — kuchárku.
    </tei:p>
    <tei:p>
     — Kuchárku Hanu Myšíkovú?
    </tei:p>
    <tei:p>
     „Teda Myšíková sa volá?“ pomyslel si. „Myšíková, Myšíková,“   opätoval si v myšlienkach, aby nezabudol. „To je ako od myši.“
    </tei:p>
    <tei:p>
     — Áno, — povedal nahlas, — Hanu, kuchárku, čo slúži u direktora   banky Rozvalida, tú, s ktorou ste ma ráčili, pán šéf, stretnúť.
    </tei:p>
    <tei:p>
     — Súhlasí.
    </tei:p>
    <tei:p>
     — Odprevádzal som ju, netajím. To je nie to, že som chodil za   slúžkami. Chodiť za slúžkami môže byť svinstvo a znevažovanie stavu.   Chodiť s jednou po ulici môže znamenať vážny úmysel. Môžem si ju   predsa vziať za ženu.
    </tei:p>
    <tei:p>
     Šéf zalomil rukami.
    </tei:p>
    <tei:p>
     — Štátny úradník a slúžka! — vyskočil náčelník spoza stola. — To   znamená vždy svinstvo. Kto by uveril, že chodíte preto s ňou, lebo si   ju chcete vziať za ženu? A chcete si ju vziať? — spýtal sa posmešne,   krútiac okuliarmi v prstoch.
    </tei:p>
    <tei:p>
     Stál za stolíkom a hľadel posmešne na Landíka.
    </tei:p>
    <tei:p>
     — Nie.
    </tei:p>
    <tei:p>
     — No tak.
    </tei:p>
    <tei:p>
     Znova si sadol. Landík rozprával:
    </tei:p>
    <tei:p>
     — Chcel som demonštrovať za rovnosť.
    </tei:p>
    <tei:p>
     — Čo?
    </tei:p>
    <tei:p>
     — Demonštrovať za rovnosť.
    </tei:p>
    <tei:p>
     — Nijaké demonštrácie nestrpím, — nepochopil náčelník.
    </tei:p>
    <tei:p>
     Landík rozpovedal, že to nebola demonštrácia masy, ale   jednotlivca, nie demonštrácia hlučná, s vyzývavými heslami, ale   tichá, s nevypovedaným, len naznačeným mottom. Vyrozprával, ako sme   to už opísali, že istý mäsiar Tolkoš onačil sa prejsť po ulici s   kuchárkou Hanou Myšíkovou preto, lebo je len kuchárka, a on známy   mešťan a remeselník. „Honor“ mu vraj nedovolí. Pohoršili by sa vraj   ostatní v meste a nebrali by u neho mäso. Hana sa mu ináč páči i za   ženu by si ju vzal, ale ten „honor“, ten „honor“ mu to nedovolí.
    </tei:p>
    <tei:p>
     — Nechcel som vysvetľovať, že mäsiari neboli nikdy honoraciori, a   darmo by som bol vysvetľoval, lebo viem, že každý taký malomešťan je   nádoba pýchy. No, reku, ja ti ukážem príklad. Som politický komisár,   doktor práv, štátny úradník, ja tvoju Hanu odprevadím navidomoči   všetkých a budem odprevádzať každý deň…
    </tei:p>
    <tei:p>
     — Vy si s ním tykáte?
    </tei:p>
    <tei:p>
     — Áno.
    </tei:p>
    <tei:p>
     — Je vám rodina?
    </tei:p>
    <tei:p>
     — Nie.
    </tei:p>
    <tei:p>
     — Nerozumiem.
    </tei:p>
    <tei:p>
     — I to bolo kvôli rovnosti… Odprevádzať ju budem, reku, od tvojej   jatky až do domu direktora banky, kde slúži. Pochyboval, že to   urobím. Urobil som. Začal žiarliť. Vravím mu: „Odprevádzať ju budem   za týždeň, ale ak ťa uvidím raz s ňou za vidna na prechádzke, hneď   odstúpim, lebo mi to bude dôkazom, že si pokoril svoju sprostú   pýchu…“ A on, namiesto toho, aby sa s ňou poprechádzal, v žiarlivosti   píše anonymné listy mojej matke, dievčaťu a ohovára… Keby som bol   vedel, že ma oznámi i úradom, bol by som mu vypálil i zaucho, a nie   len pohrozil sa paličkou, pred ktorou, v strachu cúvajúc, zavadil o   ťažký fotel a prevalil sa. Podliak!…
    </tei:p>
    <tei:p>
     — Nechajte si svoje výrazy, — zastavil ho náčelník, — mäsiar bol   úzkostlivejší na svoj stav ako vy.
    </tei:p>
    <tei:p>
     — Sprostejší, pán šéf.
    </tei:p>
    <tei:p>
     — Neviem… Je to predsa len slúžka.
    </tei:p>
    <tei:p>
     — Poriadne dievča.
    </tei:p>
    <tei:p>
     — Slúžka.
    </tei:p>
    <tei:p>
     — Pardon, pán šéf. Pracovníčka, domáca pomocníčka. Slúžok ani   niet, podľa zákona niet.
    </tei:p>
    <tei:p>
     — Slúžka, hlúpa slúžka, — opätoval zanovite náčelník a neprestával   hlavou vrtieť od údivu.
    </tei:p>
    <tei:p>
     — Múdre, vtipné dievča, keď i slúžka. My všetci sme sluhovia.
    </tei:p>
    <tei:p>
     Slúžime bohu, štátu, národu, vlasti, obecenstvu, myšlienke,   rodine, kde—komu. Je vždy čosi vyššie, čo nám rozkazuje a čo my   poslúchame. Slúžiť druhému! To je najkrajšia ľudská cnosť. Slúžiť len   sebe je protivné sebectvo, neresť, choroba, pán šéf, ktorú treba   prísne liečiť. Sebectvo treba vytopiť z ľudí, ako sysle z dier,   vypáliť ako ranu, čo kazí krv a rozloží celý organizmus na drobné   hnilé kúsočky. Ak budeme pestovať egoizmus, zostanú z nás len žravé   pavúky, červíky v syre, parazity, streptokoky, bacily, umŕtvujúce   živiace šťavy. Bude to štát intrigánov, zlodejov, defraudantov,   úžerníkov, zabijačov, chamtivých naničhodníkov, ktorí nepoznajú nič   iné, len seba…
    </tei:p>
    <tei:p>
     Brigantík sa oprel o operadlo fotela, vystrel nohy pod stolík a s   polootvorenými ústami vytreštil oči na Landíka, čo sa mu robí.
    </tei:p>
    <tei:p>
     — A zákon chce zotrieť pojem sluhu, ako čo by to bolo zahanbujúce   byť sluhom, — lialo sa Landíkovi z úst. — Chce urobiť z každého pána.   V živote sú najväčší páni najväčší sluhovia. Minister—premiér väčšmi   a viacej slúži ako vy, pán šéf, vy ste teda väčší pán ako   minister
    </tei:p>
    <tei:p>
     — Zmätok pojmov, — prerušil ho náčelník. — Panstvo sa určuje podľa   moci. Čím väčšia moc, tým väčší pán. Čím viacej pánov máte nad sebou,   tým ste menším pánom…
    </tei:p>
    <tei:p>
     — Sluhom.
    </tei:p>
    <tei:p>
     — Pánom.
    </tei:p>
    <tei:p>
     — Teda pánom… Ženiete vodu na môj mlyn, pán šéf, Hana je teda   podľa vás paňou, menšou paňou, ale paňou…
    </tei:p>
    <tei:p>
     — Slúžkou, — nástojil náčelník.
    </tei:p>
    <tei:p>
     — Teda slúžkou… Kruh jej moci je malinký, ona je len také ohnivko   v retiazke, ale zato kto má dlhšiu retiazku s viacej ohnivkami, nemá   sa prečo zvysoka dívať na ľudí s kratšou retiazkou s menej ohnivkami…   A keď je už o panstve reč, tým je panskejší človek čím je   nepanskejší. Čím viac sa zohýna k tým, ktorí sú závislí od čím viac   ľudí. Čím väčšia závislosť od ľudí, tým viac nepriateľov, tým väčší   pocit slabosti, a takým treba čím viac pomáhať, to je to — panstvo.   Najväčšia slabosť — najväčšia služba — najväčšie panstvo.
    </tei:p>
    <tei:p>
     V Landíkovi už vrelo, že ho náčelník neusadí. Musí pred ním stáť   ako pred trestným sudcom. A sám sudca je rozvalený vo foteli, krúti   okuliarmi medzi prstami, vystiera, krčí nohy, prehadzuje ich,   prevaľuje sa raz na pravý, raz na ľavý lakeť, ako mu je pohodlnejšie,   dvíha vrchnú peru k nosovým dierkam, vraští nosom, a on musí stáť a   spúšťať sa tu na jednu, tu na druhú nohu, aby si uľavil… „Ty si veru   nie pán,“ myslel si, „ty kopeš nadol a klaniaš sa niže pupka pred   ministerskou čiapkou… Odporný lokaj si, obmedzený svojou povýšenosťou   voči menším a otrockou poníženosťou pred väčším, ako si sám… Čím ťa   len uraziť?“
    </tei:p>
    <tei:p>
     Landík sekal, akoby obtínal konáre od pňa, strom od okrasy, nech   vidieť holý peň, aký je pustý. Hovoril, že i také zviera zasluhuje   ľudskú lásku, a to preto, že jeho dobrobyt závisi len a len od ľudí.   Náčelníkovi sa Landíkove reči zunovali. Zastavil ho.
    </tei:p>
    <tei:p>
     — Sentimentálna kňazská filozofia. Prieči sa prírode. V prírode   nieto lásky. Tam je iba brucho, papuľa a žranie, je silnejší a   slabší, vrchy, polia, bohatosť, bieda, nijaká rovnosť. Dosť! Zameníme   filozofiu skutočným životom a vrátime sa k zákonu.
    </tei:p>
    <tei:p>
     — Zákon je kaša, — nedal sa Landík, — do ktorej dvaja pľujú: zákon   a život. Podľa zákona je osobná sloboda zaručená, a podľa zákona ju   možno vziať. Podľa zákona vám môžu majetok vziať, a vy musíte vracať   i to, čo ste si statočne zarobili, i vtedy, keď ste to dávno   strovili. Podľa zákona je sloboda slova, a podľa zákona musíte držať   jazyk za zubami. Podľa zákona je chránená listová tajnosť, a podľa   zákona vám budú listy otvárať. Podľa zákona je rovnosť, a podľa   zákona jej niet, rozdiely by nemali byť, sluhov niet, ale sú stavy a   triedy, sú nadriadení a podriadení. Vy, pán okresný náčelník,   vyčítate mi, že choďím za slúžkami, a pre rozdiel, čo je medzi nami,   nechávate ma tu stáť už dve hodiny, kým vy pansky sedíte…
    </tei:p>
    <tei:p>
     — Stop! — vyskočil náčelník, — aký je to tón!
    </tei:p>
    <tei:p>
     — Demokratický.
    </tei:p>
    <tei:p>
     — To si vyprosím! Neviete o „úctivosti“ voči predstaveným?   Paragraf dvadsiaty šiesty.
    </tei:p>
    <tei:p>
     — Tam je i o „úctivosti“ voči podriadeným.
    </tei:p>
    <tei:p>
     — Kuchynské spôsoby! — zasmial sa opovržlivo Brigantík a zafučal   ako býk. — Vidieť, že naháňate slúžky.
    </tei:p>
    <tei:p>
     To Landíka dopálilo ešte väčšmi. Chcel tohto fučiaceho býka do   krvi poraniť. Nerozmýšľal a vybľafol:
    </tei:p>
    <tei:p>
     — No, a čo bola vaša milostivá pani? Robotníkova dcéra.
    </tei:p>
    <tei:p>
     Náčelníkova červená tvár sčervenela do tmava. Nos sa mu ešte   väčšmi pokrčil, líca zdvihli a obočie celkom znížilo na oči tak, že   mu ich nebolo ani vidieť. To bol výraz človeka, ktorý sa odhodlal na   smrteľný úder. Zabiť, zabiť, a to hneď. Ale náčelník udrel iba na   stolík, že sa socha „Nedáme sa!“ pohýbala v základoch a strieborný   poľovník s vyžlou poskočil.
    </tei:p>
    <tei:p>
     — Von! — zakričal. — Budem žiadať vyslanie osobitného komisára a   vaše preloženie… Nemôžem trpieť v úrade… takého anarchistu, takého…   boľševika…
    </tei:p>
    <tei:p>
     Landík už vedel, že presolil. Teraz už bude vo všetkom hriešny.   Spomenúť „nízky“ pôvod milostivej panej, ktorá je ženou „hlavy“   okresu, radcu, náčelníka a predsedníčkou aspoň troch ženských   spolkov, bolo od neho nielen mrzké, ale i strašne urážlivé… Amen!   Neudržíš sa…
    </tei:p>
    <tei:p>
     Bez pozdravu vyšiel.
    </tei:p>
    <tei:p>
     V predizbe sa ho Sakulík spýtal:
    </tei:p>
    <tei:p>
     — Olet?
    </tei:p>
    <tei:p>
     — Furia infernalis, — povedal Landík.
    </tei:p>
    <tei:p>
     — Čo je to?
    </tei:p>
    <tei:p>
     — Pekelná zúrivosť.
    </tei:p>
   </tei:div>
   <tei:div type="chapter">
    <tei:head>
     10. Minulosť
    </tei:head>
    <tei:p>
     Tak sa stal z Landíka, bojovníka za rovnosť, anarchista a   boľševik. Mohol sa čudovať ako kvočka, keď miesto kuraťa vysedí   kačicu, ale sa nečudoval, ako sa nečuduje kvočka. Gazdovia sa   čudovali. V tomto prípade náčelník okresu Brigantík. Takto mu vysoliť   do očí pravdu? Hneď si i pomyslel: „Ja ti dám veľmi dobrú, dosť ti   bude dostatočná!“ Aby sme boli zrozumiteľní, musíme vysvetliť, že   úradníci, ako študenti, dostávajú každoročne svedectvo zo svojej vedy   a mravov od jednotky do pätorky. Pán okresný náčelník bol teda dosť   zhovievavý, keď sa zastavil pri trojke. Ale to ho nezastavilo pri   pomste. Napísal za horúca správu na nadriadený úrad, v ktorej žiadal   momentálne preloženie „tohto nemravného a nespoľahlivého komisára“.   Okrem toho, ako sa vyhrážal, prosil o súrne vyslanie osobitného   vyšetrujúceho komisára, lebo medzi ním a označenou osobou „panuje   nepriateľské nedorozumenie“. On, to jest náčelník, sa cíti   „podjatým“, čo znamená predpojatým. „Výmer“ prípadného trestu by   mohol byť vzatý v „odpor“. Pre túto príčinu, „pokiaľ stáva platnosť   §—u 34 pokračovacieho riadu“…
    </tei:p>
    <tei:p>
     Zazvonil na Sakulíka, aby poslal Margitu. Napísal na koncept   červenou ceruzkou „ešte dnes“ a oddávajúc jej akt, povedal   úsečné:
    </tei:p>
    <tei:p>
     — Hneď!
    </tei:p>
    <tei:p>
     Pritom si položil prst na ústa a dodal:
    </tei:p>
    <tei:p>
     — Pripíšte tam „prísne dôverné“. Alebo, ešte lepšie, sám pripíšem.   Ukážte.
    </tei:p>
    <tei:p>
     Pripísal „prísne dôverné“ a dva razy ho podčiarkol.
    </tei:p>
    <tei:p>
     — Čakám na podpis! — zvolal za ňou, keď sa už zvrtla a   pobehla.
    </tei:p>
    <tei:p>
     Medzitým Landík rúcal babylonskú vežu aktov, ktorá narástla, kým   bol na vypočúvaní. Pre myšlienky, ktoré mu vírili v hlave, pracoval s   menšími—väčšími pauzami. Čím viac sa nížila veža, tým boli väčšie   krútňavy a zmätok búrlivých myšlienok a jeho práca tým povrchnejšia a   nesvedomitejšia.
    </tei:p>
    <tei:p>
     Spočiatku rozmýšľal o tom, prečo sa ľudia hanbia za svoj „nižší“   pôvod. Povedz pánovi, že jeho otec kydal hnoj a okopával zemiaky, na   smrť sa urazí, ako čo by sa každý pod baldachýnom, vo fraku, v   bielych rukavičkách a so záslužnými krížmi rodil. I kto má hoci   jedenásť konárikov na korunke a v erbe päť zoťatých tureckých hláv s   desiatimi zakrvavenými mečmi, môže mu visieť metál pod bradou, na   prsiach, na bruchu, trčať spod kabáta a vesty, len nech sa mu páči   trošku do minulosti k starému otcovi, k dedovi, k pradedovi, príde k   hnoju a zemiakom. Všetci sme boli sedliaci, robotníci, sluhovia …   Nemá sa prečo hnevať ten #I#baran#-I#.
    </tei:p>
    <tei:p>
     Že mu povedal pravdu do očí? Povedz pravdu, prebijú ti hlavu.   Prestrelil. Nemal to urobiť. Na to je spoločenská lož, čiže   spoločenská uhladenosť, aby bol život znesiteľný. Keby sme si všetci   hovorili pravdu do očí, nebolo by konca bitkám a súdom… Pravda je   ohavná a či ľudia? Ľudia… Byť robotníčkou v tabakovej dielni je   predsa nie ohavné. Tak ako je nie ohavné, že Hana je kuchárkou. No,   pekné dievča bolo, ako i Hana a vzal si ju. Teraz je okresnou   náčelníčkou… „Kuchynské spôsoby! Naháňa slúžku!“ Práve tak, ako on   naháňal kedysi svoju Matildu…
    </tei:p>
    <tei:p>
     Ja som zato ,anarchista a ,boľševik — on okresný   náčelník… Nemáme hovoriť pravdu? … Aké sme to my len handry, aby sme   vždy len utierali prach a špinu, nech je všetko čisté a blýskavé…   Taký starý somár…
    </tei:p>
    <tei:p>
     Landík do večera nadával a rúcal svoju vežu, len čo bol na krátkom   obede. Vymýšľal aforizmy staré ako svet. Jemu sa zdali nové.   Upokojoval sa, a neupokojil sa. Napokon si umienil, že doma na diváne   si to všetko rozloží a objasní.
    </tei:p>
    <tei:p>
     Keď išiel z úradu domov, stretol sa na polotemných schodoch s pani   náčelníčkou. Inokedy zhovorčivá, vľúdna, príjemná, v tvári pekná   panička ho vždy pristavila na päť, desať minút, podala mu ruku,   pohovorila, a teraz, keď ju pozdravil, ako čo by bola slepá a   hluchonemá, nevidela ho, nepočula a nič nepovedala. Prešla popri ňom   zachmúrená, s veľkým hrbatým nosom do zeme, a oči sa jej kotúľali po   schodoch.
    </tei:p>
    <tei:p>
     „To jej už ten #I#vôl#-I# musel vyrozprávať históriu,“ pomyslel si   Landík. „Hnevá sa na mňa… Baran, somár, vôl,“ dunelo mu hlavou. „Keby   som mu tak do očí povedal, čo si o ňom myslím! Nie, nemožno pravdu   povedať do očí..“
    </tei:p>
    <tei:p>
     Von bol už tmavý podvečer. Do sparna podúval vietor, ale i vietor   bol teplý, neosviežoval, jednako rozhýbal ťažké povetrie. Lístie   stromov zašelestilo, smeti sa zdvihli, prach cez námestie utekal,   oblaky sa hnali po nebi a zbíjali dovedna. Nebo sa pomaly zatiahlo   šedivým oblakom. Bolo pred dlhým letným dažďom bez bleskov a búrok,   keď sa neprestajne leje a ani na chvíľku nevyjasní.
    </tei:p>
    <tei:p>
     Očakávalo sa, že bude pršať zlato z neba. Po ňom všetko poskočí v   poli a v záhradách od radosti.
    </tei:p>
    <tei:p>
     Landíkovi bolo, ako čo by bol niečo stratil. Stratil jasnú a   pokojnú oblohu vo svojej vlastnej hlave. Ako to nebo, tak i jeho   hlava zaťahovala sa obláčikmi trúchlivých myšlienok už niekoľko dní a   teraz, po stretnutí s pani náčelníčkou, zrazili sa obláčiky v šedivú   plachtu, z ktorej sa bude ustavične smokliť. Bude nepríjemne, vlažne,   blatisto. Ženy vedia odpúšťať veľké previnenia, vraždy, zlodejstvá,   zradu na národe, ale neprepáčia ti nikdy, keď sa dotkneš hanlivým   slovíčkom ich márnomyseľnosti. Keby mu náčelník i odpustil, urazená   pani náčelníčka zmúti čistiacu sa studňu. Ako by ju bolo možno   udobriť?
    </tei:p>
    <tei:p>
     Doma na diváne nie že by sa bol upokojil, ale naopak, znepokojil   sa. Na chodbičku mozgu vyskočila matka. To už tak býva, že v smutných   a bezradných chvíľach obyčajne príde ti na um matka, aby ti pomohla,   ako dosiaľ vždy, a človeku je ešte smutnejšie, že i na starosť   spôsobíš jej zármutok, ako neraz za mladi.
    </tei:p>
    <tei:p>
     Za matkou nečujne vynoril sa i otec, dávno mŕtvy. Advokát v malom   meste. Mal pekný majetok, ale prišiel oň. Sestra vravievala, že pre   voľby.
    </tei:p>
    <tei:p>
     — Musíš vystúpiť, Janíčko, — hovorili mu vedúci v strane. —   Peniaze daj, veď ti to národ vráti.
    </tei:p>
    <tei:p>
     Dával, kým mal, vlastné, keď sa vlastné minuli, požičiaval si a   požičané dával, až bolo požičaných viac ako vlastných. Národ ho   nevyvolil a neplatil. Ale neplatil ani pán fiškál. Úroky sa   pripisovali. Keď ich bolo toľko, že nemohol zaplatiť, národovci v   banke mu povedali:
    </tei:p>
    <tei:p>
     — Zaplať si, Janíčko.
    </tei:p>
    <tei:p>
     Potom upozorňovali:
    </tei:p>
    <tei:p>
     — Máte zročné zmenky, pán pravotár, urobte si poriadok.
    </tei:p>
    <tei:p>
     Potom pohrozili:
    </tei:p>
    <tei:p>
     — Pán pravotár, ak si za osem dní neurobíte poriadok, budeme vás   žalovať.
    </tei:p>
    <tei:p>
     Nasledovali pesničky vždy so silnejším a zbojníckejším   refrénom:
    </tei:p>
    <tei:p>
     — Ak nezaplatíte, budeme vás exekvovať.
    </tei:p>
    <tei:p>
     — Ak nezaplatíte, bude licitácia.
    </tei:p>
    <tei:p>
     Ani Janíčko, ani pán pravotár, ani jednoducho pravotár nevládal   platiť. Bol už starý a chorľavý. I jeho kancelária taká. Advokátska   kancelária starne s advokátom. Bolo treba do nej vziať mladú silu.   Našiel sa mladý advokát z rodiny. Ferko Miglec. Prišiel a oživil   strnutú kanceláriu, ale v dome zrazu zavládla bieda.
    </tei:p>
    <tei:p>
     Landík sa pamätá, ako ho matka posielala k mladému advokátovi po   korunky na ocot, na múku, na hrozienka. Nezabudne nikdy, ako mladý   fiškál s nevôľou siahaval do vrecka a hundral:
    </tei:p>
    <tei:p>
     — Zasa koruna.
    </tei:p>
    <tei:p>
     Nezabudne ani na to, keď išli posledný raz sená kosiť. Sedeli už   na vozíku, keď vyšiel otec na dvor, bez klobúka. Vždy chodil s nimi,   vtedy zostal doma. Tých málo vlasov, ktoré mal na hlave, dvíhal mu   vietor. Ešte i na zakyckaný čierny kabát sa pamätá. Stál na dvore   akýsi zhrbený, smutný. S kyslým úsmevom im kýval rukou. Vtedy mu   prišlo otca veľmi ľúto. Spomenul si: „Kde je otec, čo s nami   prehadzoval skalky ponad strechy a pasoval sa so susedom kováčom na   kolkárni, v horách robil dymníky a preskakoval ich s nami, s   chlapcami?“
    </tei:p>
    <tei:p>
     Na lúky sa vtedy nedostali. Zastavili sa u strýka. Strýko   ustarostený. Stryná v plači. Tajomná, tichá reč, šuškanie a potom   nárek. Všetky ženy plakali, a najväčšmi matka. Čosi strašné sa stalo.   Chlapča začalo chápať. Hory, hole, majetok, čo mal otec, predali.   Nemali na lúkách už čo robiť.
    </tei:p>
    <tei:p>
     — Všetko, všetko nám vezmú, — horekovala matka.
    </tei:p>
    <tei:p>
     — I Fuksa s Kešeľom? — spytoval sa chlapec. Matka prikývla.
    </tei:p>
    <tei:p>
     — I parádny koč?
    </tei:p>
    <tei:p>
     — Ten prvý.
    </tei:p>
    <tei:p>
     — I somárika Miška?
    </tei:p>
    <tei:p>
     Matke ešte hojnejšie vyhŕkli slzy z očí.
    </tei:p>
    <tei:p>
     Viac sa nespytoval. Vedel všetko. Dovtípil sa, že otec preto   nešiel s nimi.
    </tei:p>
    <tei:p>
     Prišla otcova choroba, dlhá, neznáma, nevyliečiteľná. Ležal,   chudol a chudol. Nemohol vykonávať ani úlohu dozorného povereníka po   filiálkach ktorejsi banky, čo kedy—tedy ešte donieslo niekoľko korún   do domácnosti. Pozbavili ho i tohto miesta. Tisol sa druhý, mladý a   zdravý. Umieral, keď mladý advokát Miglec, naštepený na landíkovskú   kanceláriu, prešiel s celou kanceláriou do druhého domu a   osamostatnil sa. Nemusel viac dávať ani korunky na ocot.
    </tei:p>
    <tei:p>
     Bolo to niekoľko dní pred smrťou, keď prišiel k otcovi predný   činiteľ a direktor peňažného ústavu, ktorý odpredal otcov majetok, a   ponúkol umierajúcemu desať korún na bežné trovy.
    </tei:p>
    <tei:p>
     — To národ vracal volebné trovy, — smiala sa trpko sestra, keď to   rozprávala. — Otec ich neprijal a umrel.
    </tei:p>
    <tei:p>
     Pamätá sa i na pohreb. Chodil vtedy do štvrtej gymnaziálky.   Najväčšmi mu bolo ľúto, keď videl mladého advokáta Migleca na   pohrebe. Rozplakal sa tak usedavo, že musel odísť, aby nerušil svojím   vzlykotom pohrebné obrady. Ušiel na záhumnie a tam sa vyplakal.   Plakal nad nevďačnosťou ľudí.
    </tei:p>
    <tei:p>
     No jednako nevzali všetko. Matka bola dcérou bohatého obchodníka a   dostala veno. Za tieto peniaze otec kúpil pozemok a vystavil dom. Na   šťastie bo1 zapísaný na matku. Tak zostal dom, veľká zeleninová   záhrada pri ňom a kus poľa za domom. Z domu si ponechala matka jednu   izbičku a zeleninovú záhradu. Ostatok domu a pole dávala do prenájmu   a z toho i sama žila, i synov dala študovať. V malej izbičke   pristavili ku kachliam sporák, a tu sa i varievalo, i pralo, i bývalo   a spalo. Kedysi hlučný, otvorený dom zostal bez návštevníkov.   Neprišla ani rodina, hoci matka mala päť sestár, dobre vydatých a   majetných. Ani jedna nepomohla okrem sestry Kornélie, ktorá kedy—tedy   na Vianoce posielala deťom čo—to. Neprichádzali ani cudzí. V lete   prišla každé ráno iba „hluchá Mara“ po zeleninu s veľkým košom a   predávala po domoch šalát, reďkovku, cibuľku, mrkvu, kaleráb, uhorky,   tekvice, donášajúc materi niekoľko ošúchaných šestákov. Ináče sa do   izbičky iba ak žobrák zatúlal. Na bielu stenu domu študentík Landík   napísal:
    </tei:p>
    <tei:l>
     Donec eris felix, multos numerabis amicos,
    </tei:l>
    <tei:l>
     tempora si fuerint nubila, solus eris.
    </tei:l>
    <tei:p>
     To už vedel z Ovídia.
    </tei:p>
    <tei:p>
     Vtedy ešte neboli všelijaké chlapčenské a dievčenské internáty pre   stredoškolákov a vysokoškolákov, ani Ymcy, ani Yfcy, Svorády,   Charitasy, nocľahárne a slobodárne, neboli naše ministerstvá, ani   Slovenská krajina, ktoré dvoma rukami udeľovali podpory chudobným   slovenským študentom z najrozmanitejších škôl vyšších i nižších,   gymnaziálnych, reálnych, klasických, miešaných, hospodárskych,   lesníckych, priemyselných, učňovských atď., takže u študenta bola iba   otázka: „Od koho si pýtať podporu? Od ministerstva, a keď od   ministerstva, od ktorého, a keď od ministerstva nie, či od krajiny,   či od okresu, či od obce, či od Červeného kríža, či od Charitasu, či   od ktorého čerta?“ Vtedy boli alumneáfy a konvikty, kde sa chlapci   ledva dojedali, a kradli na poliach zemiaky, aby si ich doma v peci   piekli. Vtedy len Národnie noviny písali tučnými písmenami hneď pod   chýrnikom: „Pamätajte na slovenskú študujúcu mládež pri každej   príležitosti!“ Zbierali sa grajciariky a najväčšia „národná“ podpora   bola tridsať zlatých. Ale ani takej podpory sa Landíkovi nedostalo.   Nie azda preto, že boli ešte chudobnejší, ale že chlapča prosilo:
    </tei:p>
    <tei:p>
     — Nepýtaj od nich, mama.
    </tei:p>
    <tei:p>
     Mama sa chytila za hlavu:
    </tei:p>
    <tei:p>
     — Kde si sa len vzalo, také pyšné chlapča? Nám je každý grajciar   dobrý.
    </tei:p>
    <tei:p>
     — Nepýtaj. Nechcem.
    </tei:p>
    <tei:p>
     — Bolo by ti treba nejaký kabát, — vravela mu raz matka, — no, čo?   Dáme poprešívať staré otcovské salónkabáty, a bude.
    </tei:p>
    <tei:p>
     — Ja salónkabát nechcem. Salónkabáty chlapci nenosia.
    </tei:p>
    <tei:p>
     — Pre nás je dobrá každá handra. A tu máš hneď i krásne nohavice,   čo poslal švagor. Celkom dobré.
    </tei:p>
    <tei:p>
     Chlapča odmietlo:
    </tei:p>
    <tei:p>
     — Nebudem.
    </tei:p>
    <tei:p>
     — Ale prečo?
    </tei:p>
    <tei:p>
     — Majú pásiky na bokoch. To sú hasičské, a ja som nie hasič.
    </tei:p>
    <tei:p>
     Matka predsa len dala poprešívať salónkabáty a pribalíla ich k   ostatným veciam, keď odchádzali chlapci do škôl. Nik sa ich nedotkol.   Viseli v skrini.
    </tei:p>
    <tei:p>
     Šiel raz s priateľmi okolo viníc. Dozreté hrozno vábilo. Chlapci   boli síce po obede, ale hladní, ako obyčajne. Hrozna sa im akiste   málokedy ušlo.
    </tei:p>
    <tei:p>
     — Dobre by bolo, — vraví jeden z priateľov, — ľahnúť si medzi   riadky a jesť do večera.
    </tei:p>
    <tei:p>
     — No, choď a najedz sa, — odpovedá Landík.
    </tei:p>
    <tei:p>
     — A strážnik?
    </tei:p>
    <tei:p>
     — Bojíš sa?
    </tei:p>
    <tei:p>
     Landík sa poobzeral a fuk! do vinice medzi hrozno. Najedol sa   dosýta a chcel i kamarátom doniesť. Už niesol niekoľko najväčších a   najhustejších strapcov, keď tu, ako čo by zo zeme vyrástol, strážnik   s puškou:
    </tei:p>
    <tei:p>
     — Stoj! Strelím.
    </tei:p>
    <tei:p>
     Landík by bol radšej utekal. Ale ak mu naozaj strelí do zadku, čo   i soľou? Radšej zastal. Strážnik mal iste tiež nejakého syna—študenta   bez dostatočného počtu kabátov alebo bez dobrého kabáta, Landíka len   vyzliecť a vyzliecť.
    </tei:p>
    <tei:p>
     — Tu máte korunu za hrozno, — núkal Landík.
    </tei:p>
    <tei:p>
     — Dolu kabát! — nástojil strážnik.
    </tei:p>
    <tei:p>
     — Pridám ku korune túto šatôčku.
    </tei:p>
    <tei:p>
     — Len sa vyzleč.
    </tei:p>
    <tei:p>
     — Dám vám tento nožík, kravatu, pančuchy…
    </tei:p>
    <tei:p>
     Strážnik ho chytil za plecia a začali sa pasovať. Landík bol   slabší a vyšiel z vinice bez kabáta. Bolo to začiatkom roku a kabát   bol ešte celkom nový. Kamaráti, pravda, zdupkali, a keby boli prišli   na pomoc, bol by zostal i kabát i hrozno. Ledva ich našiel v kroví   učupených.
    </tei:p>
    <tei:p>
     — Ste vy víťazi! Ešte by sme mohli kabát dostať. Poďte.
    </tei:p>
    <tei:p>
     Kamaráti nešli.
    </tei:p>
    <tei:p>
     — Čvarga… Dones mi, — vraví bratovi Števkovi, — kabát. Takto do   mesta nepôjdem.
    </tei:p>
    <tei:p>
     A brat mu doniesol salónkabát. Aby ťa čert vzal! Neobliekol si ho.   Do večera chodil vo veste a len keď sa dobre stmilo, šiel domov.
    </tei:p>
    <tei:p>
     Brat, chudák, čo mal robiť? Druhého kabáta nebolo, a on tiež   nechcel chodiť v salónkabáte po meste a do školy. Chlapci by sa boli   smiali. Plakal, prosil, bil sa, ale darmo. Písal matke, aby poslala   nejaký lanský kabát, raz, dva razy, tri razy, ale matka zakaždým   húdla svoje:
    </tei:p>
    <tei:p>
     — Tam máte salónkabáty. Noste ich. A veď som vám dala nové…
    </tei:p>
    <tei:p>
     Tak nepochopia niekedy ani matky svojich synáčikov.
    </tei:p>
    <tei:p>
     Landík sa vtedy dvojako prehrešil: kradol a voči bratovi bol   nespravodlivý. Prepustil mu za to svoje tri korunky, čo dostával ako   vreckové na mesiac od matere. Tým si svedomie upokojil. Zato mu vždy   bolo ľúto brata, keď ho videl v dlhom kabáte. Vtedy si umienil, že   viacej kradnúť nebude, ale ani svoj kabát nikdy už nikomu nedá.
    </tei:p>
    <tei:p>
     Lenže srdce je srdce a gavalierstvo je gavalierstvo.
    </tei:p>
    <tei:p>
     Raz na majálese si porezalo dievčatko prst. Krv sa valila a prst   bolo treba niečim obviazať. Stáli okolo neho a nevedeli si akosi   rady. Vytiahol bielu šatôčku, rozdrapil ju a prst obviazal.
    </tei:p>
    <tei:p>
     Bola to čudná vec, že jedinú svoju korunku dal žobrákovi. Keď   pýtal priateľ a nemal, vyňal hodinky alebo prstienok, čo mal po   otcovi, a odovzdal ich, aby si dobrý priateľ pomohol a dal ich do   záložne židovi. Tak prišiel i o hodinky i o prstienok. Vtedy si   umienil, že takto pomáhať nikdy viac nebude.
    </tei:p>
    <tei:p>
     Ale srdce je srdce.
    </tei:p>
    <tei:p>
     Doviedol materi zafúľaného, zavšivaveného a polonahého chlapca.   Matka, odkázaná na každý grajciar a každú handru, spľasla rukami a   zhíkla:
    </tei:p>
    <tei:p>
     — Bože, bože, či vás nemáme dosť?
    </tei:p>
    <tei:p>
     Myslela na svojich troch synov. Vtedy mu vyčítala:
    </tei:p>
    <tei:p>
     — Nikdy nič nebudeš mať.
    </tei:p>
    <tei:p>
     Pomohol pri očistení chlapca. Mydlil ho a česal. Sám odkrojil   veľký kus chleba, natrel maslom a prichystal lôžko na povale. Keď ho   na druhý deň chcel pozrieť a počastovať raňajkami, chlapca nebolo a   čosi skapalo v dome. Vtedy si pomyslel: Naozaj nehodno pomáhať   iným.
    </tei:p>
    <tei:p>
     Pravda, srdce.
    </tei:p>
    <tei:p>
     Ktorýsi študent v triede cez vyučovanie máčal muchy do atramentu a   vypúšťal ich. Jedna sa dostala na triednu knihu a ťahala po nej svoje   čierne štetce. Z knižky prešla na profesorovu ruku a odtiaľ sa   horko—ťažko vyškriabala na jeho čelo. Profesor sa udrel po čele a   zamazal si i dlaň i čelo. Landík sa hlasno zasmial.
    </tei:p>
    <tei:p>
     — Ty si to bol? — okríkol ho profesor.
    </tei:p>
    <tei:p>
     Landík vstal a zo zlosti pre nespravodlivé okríknutie   prisvedčil.
    </tei:p>
    <tei:p>
     — Pred konferenciu!
    </tei:p>
    <tei:p>
     Landík čakal, že sa vinník prihlási, ale darmo. Posadili ho do   karcera na štyri hodiny.
    </tei:p>
    <tei:p>
     — Nie, nebudem viac trpieť za iného, — umienil si.
    </tei:p>
    <tei:p>
     V gymnáziu mali tajný spolok, kde sa učili slovenčinu. Bolo to v   siedmej triede pred vypuknutím svetovej vojny. Prišli na to a   vyšetrovali. Všetci zúčastnení tajili a vykrúcali sa. Jediný Landík   sa priznal. Pokladal za bezcharakterné tajiť pravdu.
    </tei:p>
    <tei:p>
     — Povedzte, kto bol ešte v spolku, — naliehal na neho vyšetrujúci   profesor. — Vyhodia vás, ak nepoviete.
    </tei:p>
    <tei:p>
     — Nepoviem.
    </tei:p>
    <tei:p>
     — Obľahčíte si veľmi.
    </tei:p>
    <tei:p>
     — Nechcem byť zradcom.
    </tei:p>
    <tei:p>
     Profesor musel ustúpiť. A div divúcici! Tí, ktorí sa nepriznali,   zostali v gymnáziu a jeho vyhodili.
    </tei:p>
    <tei:p>
     „Nie je hodno byť čestným. Nevypláca sa,“ myslel si Landík.
    </tei:p>
    <tei:p>
     V chlapcovi boli akési „dobré“ prvky, ktoré sa nezrovnávali s   duchom času. Nikoho o nič neprosiť vtedy, keď skoro všetci prosili,   hoci prosenie zamenili slovkom „žiadanie“; byť chudobným síce, ale   svoju biedu zatajiť a nevynášať ju na rínok vtedy, keď ju všetci   rozhlasovali a pýšili sa ňou i tí, ktorí pritom luhalí; čistota   zvonka i zdnu, nepodkupnosť a sklon k nepraktickým, takzvaným   gavaliarskym gestám vtedy, keď to označovali naivnosťou a hlúposťou;   zapľuť radšej na celý život a akékoľvek výhody, ako sa pokoriť a   upustiť zo svojej hrdosti a ľudskej dôstojnosti vtedy, keď temer celý   svet bol samý kompromis na úkor čistého svedomia.
    </tei:p>
    <tei:p>
     Biedu nemal rád. Veď ktože má rád biedu, najmä svoju vlastnú?   Ťažko znášal, že sú v jednej izbičke, kde sa varí i perie, suší, býva   i spáva. Hanbil sa doviesť chlapcov do domu, aby nevideli ich   chudobu. Netešili ho ani prázdniny, lebo mu vždy kazila radosť   matkina gazdovlivosť. Strašilo ho „večné pumpovanie“ v zeleninovej   záhrade, kde sa muselo stále polievať, keď nepršalo. Nemohol sa   dívať, ako sa matka trápi, sama pumpuje, vodu nosí a polieva s   vyhrnutými sukňami. Pumpoval teda a miesto zábavného čítania kdesi   pod stromom v tráve čítaval, koľko ráz treba stiahnuť kľukou, aby sa   sud naplnil. To bývalo strašne nudné. Kapusta, zeler, uhorky sa   kúpali vo vode, chlapci pri mlyne, a on musel pumpovať pre niekoľko   mizerných ošúchaných šestákov.
    </tei:p>
    <tei:p>
     Nuž ale i šesták bol dobrý, keď bolo treba na nejakú vychádzku s   kamarátmi alebo na pohárik piva, na cigaretu. A kto dal? Mamka.   Pumpoval teda i z ľútosti nad matkou, aby jej uľahčil, i preto, aby   potom s ľahším svedomím mohol „pumpnúť“.
    </tei:p>
    <tei:p>
     — A načo sú ti dva šestáky? — spytovala sa ho.
    </tei:p>
    <tei:p>
     — Na tabak.
    </tei:p>
    <tei:p>
     — Nefajč.
    </tei:p>
    <tei:p>
     — Na pohárik piva.
    </tei:p>
    <tei:p>
     — Nepi.
    </tei:p>
    <tei:p>
     — Veď som ti pomáhal.
    </tei:p>
    <tei:p>
     — Drahá pomoc.
    </tei:p>
    <tei:p>
     Matka dala.
    </tei:p>
    <tei:p>
     Na Štedrý večer každému decku kládla pod servítku striebornú   zlatku do daru od Ježiška. Tie zlatovky Landíka pálievali, ako i tie   šestáky, čo vypumpoval. Chcel sa revanšovať. Nemal sa čím. Až po   rokoch, keď už pomáhal v župnom úrade a robil županovi Balažovičovi   „sekretára“, dal prvý svoj honorár, päťsto korún, pod servítku   matke.
    </tei:p>
    <tei:p>
     Matka ho láskavo pokárala:
    </tei:p>
    <tei:p>
     — Ty si márnotratník. Len si to nechaj.
    </tei:p>
    <tei:p>
     Chcela mu vrátiť bankovku. Skoro sa pohnevali. Bankovka sa   povaľovala tri dni na stolíku. Ani jeden si ju nechcel vziať. Napokon   ju predsa len matka odložila do skrine.
    </tei:p>
    <tei:p>
     — Ak ju budeš potrebovať, tu je, — povedala mu.
    </tei:p>
    <tei:p>
     Po troške ju i vyvláčil. Nikdy nezabudol pri novej päťdesiatke   povedať:
    </tei:p>
    <tei:p>
     — To je nie z tých päťsto korún?
    </tei:p>
    <tei:p>
     — Nie, nie. To je z iných.
    </tei:p>
    <tei:p>
     Ako čo by ich toľko bolo bývalo…
    </tei:p>
    <tei:p>
     A teraz, keď už synovia ako—tak zarábajú, zas len gazduje, biedi,   zhŕňa grajciariky. Zachovala dom, záhradu, pole. Sú bez tiarch, čisté   ako jej svedomie. Nechce ísť na druhý svet s vedomím, že nič nenechá   po sebe okrem dobrej pamäti; chce, aby zostalo po nej dedičstvo   hmatateľné, aby mali čo dediť… Každá handra, každý grajciarik sa   zíde.
    </tei:p>
    <tei:p>
     Landík, ležiac na diváne, listoval vo svojej pamäti ako v   obrázkovej knižke. Z každého obrázka zračil sa veľký materinský   altruizmus. Sebe nič. Deťom všetko. Ako je to len možné, myslel si,   že pri tom altruizme je také množstvo ľudí sebeckých, ziskubažných,   nespravodlivých, predajných, vystatujúcich sa, pohrdlivých, pyšných,   blahosklonných, bezočivých, tupých, nečestných, nešľachetných, zlých   práve voči deťom týchto materí, voči svojim spolublížnym? Ako je to,   že pri tejto vznešenej vlastnosti je možná toľká ľudská špina, cez   ktorú musíš kráčať, vdychovať ten smradľavý vzduch, preplnený   chorobným pachom, neviditeľne padajúcim, vsakujúcim do teba ústami,   nosom, pórmi, ňuchom, zrakom, hmatom? …
    </tei:p>
    <tei:p>
     Obrázky napĺňali ho horkosťou voči svetu, voči sebe samému.   Trápilo ho, že sa nikdy ničím neodmenil matke. Ako čo by bolo možné   dieťaťu, aby sa matke odmenilo!
    </tei:p>
    <tei:p>
     „Chuderka matka,“ myslel si. „Nazdáva sa, že bohviekoho vychovala.   Veď som i ja len chudák, otrok, bezmocný komisár na deväťdesiatom   ôsmom mieste.“ Po dnešnom výbuchu ho každý chumaj preskočí pomocou   náčelníkovej dobroprajnosti… My, úradníčkovia, sme len komedianti s   rebríkom.“ Mal by stúpať dohora, čím vyššie, tým krajšie. Matka je v   obecenstve a čaká od syna „kumšt“ tamhore na samom vrchu rebríka.   Trasie sa a modlí, aby sa stúpanie darilo, a „kumštu“ sa nedožije ani   ona, ani on… Tak krásne by bolo hneď teraz zoskočiť a odsotiť od seba   rebrík, po ktorom sa do smrti nevyškriabe. Hodiť im tú celú službu.   Stratil by dva roky, ale by bol aspoň slobodným občanom pri inom   zamestnaní, napríklad ako advokát… Hodiť im to… To by bolo   gavalierske gesto. Náčelník by sa rozpučil od hnevu, že sa nemohol   pomstiť… Len čo by matka povedala?… Chudera matka… Ani Hanu nesmie   viac zavádzať. Alebo sem, alebo tam. Chudera Hana …
    </tei:p>
    <tei:p>
     Pozrel na škatuľu previazanú červenou stužtičkou a na nej nápis:   „Jozef Zeleň, obuvnícka výroba v Starom Meste.“ V nej boli červené   črievičky pre Hanu.
    </tei:p>
    <tei:p>
     — To jej ešte odovzdám, — rozhodol sa a zavzdychol: — Chudera   Hana… Ba či ju Tolkoš už vypýtal?… Prepelička a byvol.
    </tei:p>
    <tei:p>
     Prepelička bola Hana a byvol Tolkoš.
    </tei:p>
    <tei:p>
     — Chudera, chudera, — pokyvoval hlavou, — a ja som tiež chudák…   Musím zaujať vyčkávacie stanovište ako taxík na námestí.
    </tei:p>
   </tei:div>
   <tei:div type="chapter">
    <tei:head>
     11. Rodinná porada
    </tei:head>
    <tei:p>
     Stará pani Landíková sa dopočula o všetkom, čo sa robí s jej   najmladším synkom Janíkom. Nájdu sa už také rádiá, čo rozhlásia   bezplatne všetko, i to, čo sa obyčajne nerozhlasuje. Pri počúvaní   takéhoto rádia sú vždy väčšie poruchy ako pri obyčajnom stroji i pri   najsilnejšej búrke.
    </tei:p>
    <tei:p>
     Hanin tichý, nenáročný hlas stal sa vrieskavý, požadovačný,   vyhrážajúci. Landíkovo klátiace sa a neurčité tempo zvučalo   nedočkavou rozhodnosťou, že si Hanu vezme za ženu „et si illabatur   orbis“, ako by povedal Sakulík podľa Tvrdého za Horácom, čiže: „čo   priam zhŕkne svet“, ako to napísal Kuzmány. Len—len že nebolo počuť   kvapkanie krvi zbitého mäsiara Tolkoša. Náčelník Brigantík reval ako   hladný lev v Kludského menažérii. Povetrie sa triaslo zvesťou o   disciplinárke, ktorá hrozila Landíkovi prepustením zo služby.   Obecenstvo v Starom Meste hučalo ako more vo víchrici, vzbúrené proti   boľševikovi, ktorého nemožno trpieť v štátnom úrade.
    </tei:p>
    <tei:p>
     Nie div, že sa pani Landíková naľakala. Nevedela síce, čo je to   disciplinárka, ale chápala, čo je prepustenie zo služby. Nerozumela   dobre ani tomu, čo je to boľševik, ale vedela, čo je domáci zlodej,   ktorý ťa pomaly, nebadane, zákerne okradne o všetko, čo je vzácne a   cenné. Najjasnejšie jej bolo, že akási kuchárka chce pošpiniť   charakter celej rodiny. To bolo také, ako čo by niekto chcel frknúť   atramentovú machuľu na bielu zaškrobenú košeľu. Môžeš potom prať, ako   chceš, vždy ostane po nej škvrna. Ale nie tak to ju rozhorčovalo, že   je Hana kuchárka, ako skôr to, že je chudobná. Sama chudobná po celý   svoj doterajší život, zbierajúca grajciariky a rozdávajúca ich svojim   synom, sebe nič nežičiac, bola by chcela pre každého syna bohatú   nevestu. Ani rod, ani spoločenské postavenie, ani vysoké styky ju   neoduševňovali, ale peniaze. Hanu by bola prijala, keby bola bývala   bohatá. Grófku, ministerskú dcéru by bola odvrhla, ak je   chudobná.
    </tei:p>
    <tei:p>
     — Peniaz je slniečko, čo každú mláčku pozláti a najbiednejšiu   rastlinu zdvihne dovysoka. Chudoba je noc, čo všetko začierni, —   hovorila. — Dosť bolo chudoby. Neraz som sa v nej topila. Neželám   nikomu, aby vytrpel toľko, čo som ja vytrpela.
    </tei:p>
    <tei:p>
     Nevedela si rady. Poznala syna a vedela, že prostým zákazom alebo   hrozbou by nezamedzila „škandál“. Jej najmladšiemu synkovi nemožno   ani rozkazovať, ani zakazovať, ani hroziť. Azda jedine prosbou, ale   ani to nie, skôr nejakým obratným zakročením, láskavým presviedčaním   by sa dalo hroziace nebezpečenstvo rozptýliť.
    </tei:p>
    <tei:p>
     Zhovárala sa o tom so stredným synom Števkom, bankovým úradníkom,   pracujúcim vždy na papieri s číslicami. Podľa starej panej bol   najpraktickejší zo synov, skromný a gazdovlivý. Obýval celý jej dom,   za to ju stravoval, platil dane a z piatich izieb ponechal tú, v   ktorej už bývala, len sporák vzali preč a odtisli skriňu odo dverí,   ktorá tam stávala, kým bývali v dome cudzí nájomníci. To znamenalo,   že matka môže slobodne chodiť po celom byte a v ktorejkoľvek izbe sa   zdržiavať. Števko dal dom znova pokryť, zvonka obieliť, zdnuka   prefarbiť, postavil nové pece, miesto dlážok položil do izieb   parkety, vysadil pred domom a okolo neho stromy, jedličky, brezy,   lipy, topole, obohnal všetko železným plotom, cestičky, dvor a   chodníky posýpal pekným drobným žltým pieskom, a za niekoľko rokov   stal sa z dedinského ošarpaného domu panský dom, taká malá zemianska   kúria, aké vídať po dedinách.
    </tei:p>
    <tei:p>
     Števko vytiahol notes, do ktorého si zapisoval investičné výdavky,   a začal rátať.
    </tei:p>
    <tei:p>
     — Keď vezmeme, že Janík má platu okolo dvadsaťdvatisíc korún i s   prídavkami, to zodpovie, rátajúc päťpercentné úroky, ktoré by mu v   každej banke dali, okrúhle polmiliónovému kapitálu na jeden rok. Mal   by teda nárok aspoň na pol milióna korún vena. Nerátam, čo ho výchova   stála a čo zožralo vyštudovanie… Bola by veľká ľahkomyseľnosť   odhadzovať od seba príležitosť akéhokoľvek vkladu… My by sme mu dali   možno i šesť percent a privátne by mohol vyťažiť azda i desať… Taký   mladý človek s postavením a s dobrým menom je cenný papier, ktorý   donáša istú rentu, ktorý v hodnote neklesá na nijakej burze a hodnota   ktorého z roka na rok vzrastá… Keď dvaja zakladajú akúkoľvek   spoločnosť, majú byť istinove rovnakí. No taká kuchárka čo   reprezentuje kapitálové? Má dvesto korún mesačného platu, zje za   dvesto korún, to je spolu za rok summa summarum dvetisíc štyristo a   dvetisíc štyristo, spolu štyritisíc osemsto korún. Spoločnosť brata s   kuchárkou je nereálny podnik, lebo brat dáva do podniku i svoj rozum,   i celý dôchodok svojho kapitálu, kým kuchárka i terajšie úroky od   svojej istiny stratí, keď sa vydá, ani rozumu do podniku nedodá.   Ostane jej holý život, čiže mŕtvy kapitál, ktorý nič neprináša, ba   udržovanie ktorého stojí iba peniaze. Na čo je bratovi len pár,   povedzme, pracovitých rúk v dome? Aby platil dva razy, tri razy   štyritisíc osemsto korún zo svojho?…
    </tei:p>
    <tei:p>
     — Dobre, dobre, — prerušila ho matka, — ale povedz, ako to   prekaziť?
    </tei:p>
    <tei:p>
     — Ja myslím, — povedal Števko po krátkom rozmýšľaní, — najlepšie   by bolo, keby ho zo Starého Mesta preložili. Taká láska sa veľmi   chytro zabúda. Každý mladý človek, čo sa lásky týka, je ako zlý   dlžník, radšej spraví novú dlžobu, ako by si zročnú zmenku dal do   poriadku.
    </tei:p>
    <tei:p>
     — Mala by som návrh, — podotkla nevesta Linka, ktorá tiež nič   nedoniesla do Števkovej domácnosti, ale zato tiež žiadala od novej   nevesty slušné veno. — Tú kuchárku by sme my mohli vziať… Vieš, že   nemôžem jesť, keď sama varím, chudnem a hlava sa mi krúti. Skôr či   neskôr budeme potrebovať kuchárku.
    </tei:p>
    <tei:p>
     — Ale, duša moja, — odvrával muž, — teraz som ti vyrátal, že je to   štyritisíc osemsto korún. Ja mám Janíka rád, ale mala by si ho tu   ustavične, a príležitosť robí zlodeja. Ani je nie v móde byť tučná.   To by bol pre nás prepych kuchárku držať a tučnými byť. Ohovorili by   nás. Teraz je taký svet, čo skôr znesie jednu slúžku pre dve   domácnosti, ako dve slúžky v jednej domácnosti. Gazduje sa, kde sa   dá.
    </tei:p>
    <tei:p>
     Stará pani prikyvovala na všetko, ale nebola spokojná. Neporadili   jej. Osožilo by azda, keby Janíka preložili.
    </tei:p>
    <tei:p>
     — A na koho by som sa mohla obrátiť, aby Janík odišiel zo Starého   Mesta? — spýtala sa Števka.
    </tei:p>
    <tei:p>
     — Rovno na prezidenta… Ja ti list napíšem.
    </tei:p>
    <tei:p>
     Pani Landíková navštívila i svoju dcéru Žofku, vydatú za mladým,   zadĺženým gazdom, sedmoslivkárom—zemanom Ernestom Thomkom v blízkej   dedine. Obrábal sám s rodinou okolo päťdesiat jutár dosť lichej   oráčiny. Prostoreký grobian jej povedal:
    </tei:p>
    <tei:p>
     — Býk je hlavná vec. Plemeno sa zošľachtí, keď je otec šľachetný.   Šľachetný býk, šľachetné teľce. Keď sú teliatka dobré, i kravu   pohladia… V tomto prípade je Janík semeno prvej kvality a kuchárka   neobrobená pašienka, ktorá je iste plná sily a bujnosti. Len ju   zobrať, dobre pohnojiť, zasiať prvotriednym semenom, a vyjde   prvotriedna úroda.
    </tei:p>
    <tei:p>
     Tleskol si do dlaní a zasmial sa širokým úsmevom.
    </tei:p>
    <tei:p>
     Dcérka Žofka bola nežnejšia. To, čo muž povedal, sa jej videlo   hrubé, chcela porovnanie zmäkčiť a poznamenala:
    </tei:p>
    <tei:p>
     — Janík je šľachetný puk a dievča tŕňová haluz. Do tejto tŕňovej   haluze zaštepíme očko z baróna Rotschilda alebo z La France a výhonky   už budú samé Rotschilďatá alebo Lafrančatá.
    </tei:p>
    <tei:p>
     — Ale je vždy lepšie spojiť zlatovku so zlatovkou ako s   grajciarom, — namietala stará pani, — tak budú hneď dve zlatky.
    </tei:p>
    <tei:p>
     — A keby sa k zlatke pripojila hoci nula, i tak je to desať   zlatých, — vravel zať.
    </tei:p>
    <tei:p>
     Na toto sa Žofka zasmiala:
    </tei:p>
    <tei:p>
     — Otázka, kam sa nula postaví, či pred a či za jednotku. Pani   Landíková sa nahnevala.
    </tei:p>
    <tei:p>
     — Robíte iba posmech, a vec je veľmi vážna. Vidím, že mi neviete   poradiť.
    </tei:p>
    <tei:p>
     Išla k najstaršiemu synovi Ďurkovi, obchodníkovi s miešaným   tovarom.
    </tei:p>
    <tei:p>
     — Sú rozličné mienky, — rozhovoril sa Ďurko. — Niektoré paničky sú   tej mienky, že keď sa rozličné druhy kávy zmiešajú, je káva lepšia.   Niektoré vravia, že kávy netreba miešať. Lepší druh — lepšia káva. Ja   by som nikdy nemiešal Cejlón s Kubou, trojhviezdičkovú kávu s   jednohviezdičkovou. Tri hviezdy a jedna hviezda sú len na nebi štyri,   ale pri káve tri hviezdy a jedna hviezda sú len dve. Janík je káva s   troma hviezdičkami, kuchárka káva s jednou hviezdičkou. Kuchárka len   uberie z troch a Janík zostane kávou s dvoma hviezdičkami.   Neodporúčam,aby sa druhy miešali.
    </tei:p>
    <tei:p>
     To bolo zreteľné — pani Landíková zasa len kývala hlavou.
    </tei:p>
    <tei:p>
     — Dobre, dobre, ale povedz, čo robiť, aby sa tie kávy   nezmiešali.
    </tei:p>
    <tei:p>
     — To závisí od solídnosti obchodníka.
    </tei:p>
    <tei:p>
     — Neviete poradiť.
    </tei:p>
    <tei:p>
     Stará pani hodila rukou.
    </tei:p>
    <tei:p>
     Nevesta Milka sa zamiešala:
    </tei:p>
    <tei:p>
     — Ak je to láska, treba ju vybiť láskou. Klin klinom. Janíka by   bolo treba zoznámiť s krajším, milším a vznešenejším dievčaťom, ako   je tá jeho kuchárka. Neverím, že keď človeku ponúkajú kus zlata a kus   kameňa, aby si vybral kameň, ak je len človek pri rozume. No a Janík   ho predsa ešte nestratil.
    </tei:p>
    <tei:p>
     — Láska odoberá rozum ako víno, — povedala stará pani, — a je   slepá. Či sa nevraví: „blázniví zaľúbení“ a „slepá láska“? Taký   zaľúbenec nevidí. Nerozozná zlato od kameňa.
    </tei:p>
    <tei:p>
     — To je romantika, — tvrdila nevesta Milka, — dnešní mladí ľudia   sú už nie romantickí.
    </tei:p>
    <tei:p>
     — Každý zaľúbenec je romantik, — zamiešal sa Ďurko. — Či sa už   nehádžu zo skál, neotravujú, nedajú trhať vlakom, netopia, nevešajú,   nestrieľajú z nešťastnej lásky pre taký nejaký utešený kvietok alebo   falošné steblo? A koľko iných krajších kvetov a pevnejších stebiel je   na poli! Nie. Oni sa zamordujú práve pre tú jedinú ružu, pre ten   jediný konárik… To je romantika!… Ja mám tristo fliaš badačonského v   obchode. Jednaké fľašky, jednaké vinety, jednaká chuť, jednaký oheň,   a tu ti príde zaľúbený romantik a povie: „Dajte mi túto fľašku, lebo   ak mi akurát túto fľašku nedáte, zastrelím sa.“ A vy poviete: „Čo by   ste sa strieľali, veď je tu ešte dvesto deväťdesiatdeväť fliaš, z   tých vám dám.“ On na to: „Nie, ja túto chcem.“ „Nie, tú vám nedám.“ A   zastrelí sa. To je hlúposť, poviete vy. Nie, to je romantizmus,   vravím ja, z ktorého ešte i dnes žijú i takzvaní najmodernejší   spisovatelia.
    </tei:p>
    <tei:p>
     — Naliať Janíkovi lepšieho vína, — nástojila nevesta Milka.
    </tei:p>
    <tei:p>
     — Kto môže piť šampanské, nebude piť pálenku. To je to, čo vravím:   oboznámiť ho s niečím lepším a zabudne na horšie.
    </tei:p>
    <tei:p>
     To sa starej panej pozdávalo. Počúvala a rozmýšľala. Prišla jej na   um sestra Kornélia, vdova po bohatom fabrikantovi na škrob.   Najbohatšia osoba v celej rodine. Užívala po mužovi asi   tisícdvestojutrový majetok, ktorý obťažovala len jedna ťarcha, dcéra   Mária, vydatá a ovdovená, ale so zdravou dorastajúcou dcérou Izoldou,   skrátene Oldou, ktorá časom zdedí celý breznický majetok a   Landíkovcom sa dostane podľa rečí Števkových iba z koláča diera.
    </tei:p>
    <tei:p>
     — To je ťarcha, čo sa nedá vyplatiť a zotrieť, — vravieval   Števko.
    </tei:p>
    <tei:p>
     — Dostalo by sa nám po štyristo jutrách. Sme my len nešťastná   rodina! Po nikom nemôžeme dediť… A to je tam zem, jutro aspoň po   štyritisíc korunách… Janík by sotva gazdoval a Ďurkova náruživosť je   obchod… Sestru by som vyplatil polovičnou hodnotou…
    </tei:p>
    <tei:p>
     Vychádzalo mu v notese štyristokrát štyritisíc, tisíc dvestokrát   štyritisíc, štyristokrát dvetisíc… Celkom slušný zárobok… Škoda, že   je tam tá ťarcha.
    </tei:p>
    <tei:p>
     „Či by nebolo možné,“ rozmýšľala stará pani, „dostať Janíka tak na   jedno leto do kruhu Kornélie. Ukázať mu panstvo a lesk. Možno, že by   prebleskla i nejaká slečna, ktorá by ho upútala a vybila lásku   láskou, ako nevesta Milka radí… Kornélia sa nám síce odcudzila, ale   azda nevymizla z nej sesterská láska. Treba sa pokúsiť…“
    </tei:p>
   </tei:div>
   <tei:div type="chapter">
    <tei:head>
     12. Letovanie
    </tei:head>
    <tei:p>
     Tak sa dostal dr. Landík k tete Kornélii Miklovej na jej pekný   breznický majetok, kde bývala cez letné a jesenné roboty. Tu mal   stráviť svoje trojtýždňové vakácie, či ako sa hovorí úradne   „dovolenku na zotavenie“. Tu mal zabudnúť na Hanu. Tu sa mala vybiť   jeho láska novou láskou, ako klin klinom, tu sa mal napiť   šampanského, aby zabudol na pálenku.
    </tei:p>
    <tei:p>
     Majetok bol krásny. Rovina. Hospodárstvo, ako sa Landíkovi videlo   vzorné, poriadne, čisté. Za svojho komisárstva, najmä v časoch   štrajkov, keď vyšetroval príčiny nespokojnosti robotníkov, vídal   panské majetky, dávané do árendy židom. Tam ho vždy zarážalo   rozpadávanie. Ploty zlé, do polovice rozváľané múriky, zvyšky   niekdajších brán, obrýpané múry stajní, trčiaca surová tehla, blatom   zastriekané steny, deravé strechy, nečisté dvory, zlé, rozbahnené   cesty, povytínané stromy, lenivo sa klátiaci ľudia, zafúľané deti,   zamračené tváre. Tu videl popri dobrých a tvrdých cestách orechové   aleje, zametené dvory, zabielené domčeky, stajne, sypárne, kuríny,   tabačiarne, brány a ploty v poriadku, múriky všade celé. Ľudia   úctiví, pozdravujúci sa. Malý biely kaštielik s verandou a s oblokmi   na všetky štyri strany uprostred rovných polí. Obtáčal ho ešte mladý   parčík so šťúplymi stromami, ružovými krami, s kolesami a hriadkami   kvetov. Všade biele, okrúhle stolíky, stoličky a lavičky. Za   kaštielikom sad s ovocnými stromami a zeleninovou záhradou, na konci   ktorej stál včelín s úľmi zafarbenými na bielo.
    </tei:p>
    <tei:p>
     Tabliská už boli zožaté. Na strniskách šibala nová lucerna. Tabak   s veľkými, vážnymi listami sa ešte zelenal. Na repe a kukurici bol už   žltý nádych jesene. Práve mlátili a skoro všetko bolo v poli.   Rozoberali kríže snopov, vykladali na rebrovce, odvážali k mláťačkám,   hádzali ich do otvorených tlám mašín, slama mohutnými vlnami tiekla   hore po elevátoroch, kde rástli nové stohy a dolu vrecia sa plnili   zrnom. Do tíšky poľa neprestajne tupo hučali stroje. Šikmý dym   motorových komínov zavŕtal sa do sinavého povetria. Kedy—tedy   zatiahol smrad uhlia, oleja a benzínu.
    </tei:p>
    <tei:p>
     Tetka Kornélia ho prijala s radosťou.
    </tei:p>
    <tei:p>
     Bola vysoká, chudá osoba, úzkej počernej tváre s tmavými škvrnami   na lícach, malinko fúzatá, s mechúrikmi pod veľkými čiernymi očami,   okolo kútikov úst polokruhy záhybov, na hrdle hlboké vrásky. Mohla   mať zo šesťdesiat rokov, ale pohyby, reč, chôdza boli mladistvé a   náruživé. Zhovorčivá a zvedavá na všetko. Rada filozofovala a ešte   radšej sa ponosovala.
    </tei:p>
    <tei:p>
     Netrvalo dlho, kým Landík zbadal, čo má rada. Bola to náruživosť   pre čistotu a novotu. Čudná vec, ale jej robilo radosť, keď mohla v   dome, na dvoroch, na stavaniach alebo v záhrade niečo opravovať. Tu   parkety celkom dobré sa pokazili, tu balustráda pred hlavným vchodom   do kaštielika bola obrýpaná, vakovka odpadúvala kdesi na stene,   puklina sa ukázala na dlažbe okolo domu, chumáčik trávy vyrástol v   piesku na chodníku v záhrade, biela farba stolíkov a lavičiek sa   ošúchala, kolíky pri mladých štepoch sa rozknísali. Vždy sa našlo   čosi, čo pomáhalo, aby robotníci nevymizli z izieb a dvorov. Pravda,   hnevala sa a hromžila na pracovníkov, že sa stále potĺkajú po dome,   ale to bolo len naoko. Keď sa už zdalo, že je všetko v poriadku,   tetka chodila svojím bystrým krokom, prezerala kúty, plafóny,   obrýpala schválne odškerenú vakovku, štuchala slnečníkom do asfaltu,   sprobúvala dvere, či sa dobre zatvárajú, a obloky, či priliehajú k   rámom, či git zo sklených tabiel nepoodpadúval, kým sa zasa nenašla   diera, puklina, vyblednutá farba a nová potreba na nejakú záplatu,   mazanie, pílenie, hobľovanie, farbenie, kopanie, zatĺkanie. Preto   bolo všetko také čisté, dobré, biele, ako nové, a práve preto bol   vždy v tom poriadku akýsi väčší—menší neporiadok.
    </tei:p>
    <tei:p>
     Táto pedantéria prilepila sa jej vraj od muža, ktorý, ako sme už   povedali, bol fabrikantom na škrob. Škrob je totižto vždy biely, teda   i múry, múriky, steny, stoličky, lavice, úle museli byť vždy čisté a   najmä biele. I šaty nosievala najradšej biele, i klobúky i rukavičky,   a z ruží sa jej najväčšmi páčili Frau Carl Druschky, lebo to boli   ruže biele.
    </tei:p>
    <tei:p>
     Landík pochodil celý majetok so správcom Skalitým, už starším, ale   ráznym, tučným pánom s ohúrenými lícami, v bielej čiapke a žltých   plátenných šatách. Titulovali ho v dome „pán vrchný“. Ochotne bral   pána doktora na bričku a vysvetľoval, čo sa na majetku najlepšie   darí, čo treba siať za pšenicou, za repou, za makom, ľadníkom,   kukuricou. Dovolil, aby poháňal. Naučil ho, ako má opraty držať,   narábať nimi a bičom.
    </tei:p>
    <tei:p>
     Po týždni mladý pán už sám chodil k mláťačkám. Presypával nabraté   zrno z hrsti do hrsti, fúkal a ustaľoval, aké je. Spytoval sa, ako to   „pán vrchný“ robieval, koľko sa už vymlátilo a ako sype. Zastavoval   sa pri sypárňach, kde vrecia vážili, rozväzovali a vysýpali zrno na   suchú bielu dlážku. Poprechádzal maštale. Maznal sa s koníčatami celé   polhodinky, potľapkával šije koňom, núkal im cukor, šteklil kravy   medzi rohami, škrabal býka po čele a nechával si lízať ruku jeho   dlhým drapľavým jazykom. Obzrel si partie sviň od ležiacich matiek po   plaché biele prasiatka, odháňal paličkou muchy z ich tučných bokov a   kúpaval sa denne aspoň dva razy. Očervenel od slnka a v jeden pekný   deň našiel sa pri knižke. To bol začiatok nudy. Začal sa potulovať po   izbách. Rozmýšľal, čo je na majetku ešte zaujímavé, a zas sa našiel   pred knižnicou. Vyťahoval viazané zväzky, listoval v nich, bral si   ich pod stromy na lavičku, prečítal niekoľko strán a zasa sa vracal   po iné, zaujímavejšie. Ale nič také nenachádzal a šiel zas do   záhrady, k riečke, do maštalí, k žriebätám. Donášal zvesti tetke o   neporiadkoch a nečistote. Filozofoval s ňou a počúval jej ponosy.
    </tei:p>
    <tei:p>
     — Tam zasa ktosi povyvaľoval žabice z kvetných kolies.
    </tei:p>
    <tei:p>
     — Kde, kde? — spytovala sa živo tetka a šla bystrým krokom   pozrieť, čo sa stalo.
    </tei:p>
    <tei:p>
     — Na stene hlavnej sýpky je zasa celá moderná literatúra, —   hovoril iný raz.
    </tei:p>
    <tei:p>
     Tetka sa zasmiala.
    </tei:p>
    <tei:p>
     — Moderná?
    </tei:p>
    <tei:p>
     — Mohol by ju použiť Celine pre svoju Cestu do hlbín noci.
    </tei:p>
    <tei:p>
     — Čo je to?
    </tei:p>
    <tei:p>
     — Moderný román alebo kopa hnoja.
    </tei:p>
    <tei:p>
     — Rada voniam hnoj v maštaliach a teším sa, keď ho je čím viac,   ale v knihách ho nemôžem vystáť. Hnoj je na zakopanie, a nie aby ti   ho podávali v knižke k poobedňajšej čiernej káve.
    </tei:p>
    <tei:p>
     — A predsa ho chcú najdôstojnejšie tvory na zemi.
    </tei:p>
    <tei:p>
     — Chcela som povedať prasce, ale to by bola urážka prasiec. Tie   síce idú i nohami do pomyjí a váľajú sa v mláke, ale nečisté nežerú,   v chlieve má byť ako v salóne… Musíme zabieliť tú modernú   literatúru.
    </tei:p>
    <tei:p>
     Raz zas prišiel, že videl moderný obraz „Matka a dieťa“ od   povestného maliara Bánovského na stene stajne pre ťažké voly. Jeden   väčší a druhý menší nafúkaný mechúr. Krásne. Fresko. Dobre by bolo   upozorniť Pamiatkový úrad, aby obraz konzervoval a nedovolil ho   vápnom zatrieť.
    </tei:p>
    <tei:p>
     — Nerada Bánovského, — smiala sa tetka. — Počuješ, Janík, vzal by   si si ty za ženu dievča, aké maľuje Bánovský? S hlavou v šatke, bez   očí, bez úst, dlhý driek, krátke nohy, krátky driek, dlhé nohy, ruky   na ríf a krpce na dva.
    </tei:p>
    <tei:p>
     — Umelci nekopírujú. To je práca pisárov a fotografov, — bránil sa   Landík.
    </tei:p>
    <tei:p>
     Neraz sa rozvinul medzi nimi debatný večierok. Aby sa pred tetkou   nezahanbil, poprečitoval niečo v knihách, ktoré našiel v knižnici,   naučil sa niektoré odseky naspamäť a chrlil výrazy, ktorým nerozumel,   teda ani tetka nemohla rozumieť. To bolo na to dobré, aby sa v očiach   tetky povzniesol a prekvapil ju svojimi vedomosťami.
    </tei:p>
    <tei:p>
     Stal si na stranu „modernistov“. Chválil „nové cesty“ a „prínosy“.   Hovoril o akomsi „vitalistickom naturalizme, fenomenologickom   realizme, dadaizme, nadrealizme, štruktúrnom realizme, o páde   individualizmu, bankrote iluzionizmu, kolektivizme“, ako to z   ktorejsi knihy vyčítal, čudujúc sa v duchu, čo všetko musia vedieť   poeti.
    </tei:p>
    <tei:p>
     Tetka sa nedala. Odbila ho:
    </tei:p>
    <tei:p>
     — To všetko vymýšľajú profesori. Sami umelci o tom nevedia, len   keď prestanú byť umelcami a stanú sa sami profesormi, literárnymi   kritikmi… Modernosť! To tiež oni vynašli. Básnici a my vieme o   modernosti toľko, že čo je moderné, nie je trvanlivé. Moderný je to   isté, čo módny, novodobý, terajší, časový, a taký môže byť účes,   klobúk, šaty, šláger — všetko bez trvanlivosti, najdlhšie na jednu   sezónu. Každý spisovateľ by si mal vyprosiť, keď ho nazvú moderným.   To znamená, že nie je a nebude nikdy veľký a trvanlivý.
    </tei:p>
    <tei:p>
     — Tetuška, to je len triedenie na klasikov, romantikov, realistov,   modernistov.
    </tei:p>
    <tei:p>
     — Daj pokoj! Iní povedali, nie ja, že umenie je jedno, ale módne   nesmie byť. Vlastne, poviem to tak, že umenie je večne moderné, ako   národný kroj, čo žije stá rokov, a moderné umenie je módna toaleta,   čo už na rok musím dať prešívať, aby som si ju mohla obliecť.
    </tei:p>
    <tei:p>
     Sňala fotografiu zo steny.
    </tei:p>
    <tei:p>
     — Pozri, tu sme fotografované pred dvadsiatimi rokmi. Niektoré v   módnych šatách a klobúkoch, iné v kroji. Aké krásne sú kroje, lebo je   v nich umenie; aké smiešne tieto chlebové pecne na hlavách, lebo to   bola móda. Tak pominú i terajšie „komprdy“, čo dnes nosia. Tak zájde   vaša modernosť a zostane iba umenie… Keď tak pozerám alebo počúvam tú   modernosť, vidí sa mi, že tie „nové cesty“ vedú do detstva. Moderná   hudba je búchanie decka do klaviatúry. Moderná maľba je čmárame   chlapčiska na kus papiera, keď mu dajú prvý raz ceruzku do ruky.   Moderná báseň je vykrikovanie zo sna, táranie chorého v horúčke,   nesúvislé bľabotanie. Moderné sochárstvo: lepenie nezmyselných,   fantastických figúr, nemožných skrúcanín. Všade akási detská   neznalosť, neskúsenosť, chlapčenská maličkosť, učňovská počiatočnosť…   No, ak to všetko má byť moderným umením, tak je to lož, faloš, klam,   to je zakrývanie nahoty modernizmom. Plešina sa zakrýva klobúkom.   Ľudia zabudli alebo nechcú vedieť, čo tu bolo už a je ešte obrovské a   dokonalé. Sú moria, mohutné jazerá, ohromné rieky. Čo chcú tie drobné   jarčeky? Prešumieť ich? Vŕšky chcú hľadieť zvysoka na nebotyčné   štíty?… Nebuď moderný v náhľadoch, Janíčko, — poúčala ho, — to je   malosť. Hľaď na moria a štíty.
    </tei:p>
    <tei:p>
     Pri takýchto traktátoch si Landík neraz myslel, že tetka všetko   nové haní, lebo je už sama stará. Príznak staroby je, keď sa človek   na každú novotu hnevá. Starému je každá mladá veselosť odporná.
    </tei:p>
    <tei:p>
     Ale v tom sa mýlil.
    </tei:p>
    <tei:p>
     Raz sa zasa pustila do našej malosti.
    </tei:p>
    <tei:p>
     — U nás je všetko malé. Stavajú malé byty, malé obloky, malé   kuchyne, malé komory. Poschodia sa scvrkli. Dnes je štvrté poschodie   bývalé prvé. Miniatúrne náradie. Najmenšie svetelné hrušky. Málo   šiat. Malé klobúky. Malé autá. Malé platy. Malé splátky. Malá istota.   Všetko je malé.
    </tei:p>
    <tei:p>
     — A ten krásny majetok dookola, čo má tetuška, — upozornil Janík,   — ten je nie malý.
    </tei:p>
    <tei:p>
     — Janík môj drahý! Nie je všetko zlato, čo sa blyští. Majetok by   bol pekný. Zem, chudera, dá, čo môže, ako dobrá žena, ale toľkí   otŕčajú ruky, že ti ledva zostane niečo… všetko je malé, len ťarchy   sú veľké… To ti je tu samý eskamotér. Dáš mu zlatku medzi prsty,   luskne ňou, a fuk! Už mu je v rukáve, aby si dával druhú, tretiu, a   všetky miznú v rukáve. Vezme si zlatku z nosa, z uší, z vesty, kde sa   ťa dotkne, zlatky sa sypú… Len si rátaj! Pozemková daň, lebo máš zem.   Domová daň, lebo máš dom. Obratová daň, lebo predávaš, čo sa ti   urodí. Dôchodková daň, lebo máš z predaja dôchodok. Zárobková daň   lebo máš z toho zárobok. Potravná daň, lebo si odnesieš kilo masla do   mesta. Porážková daň, lebo porážaš. Obecné prirážky, lebo žiješ v   obci. Okresne prirážky, lebo žiješ v okrese. Krajinské prirážky, lebo   žiješ v krajine
    </tei:p>
    <tei:p>
     Cirkevná daň, lebo žiješ v cirkvi. Sociálne ťarchy, lebo sám   nevládzeš obrobiť polia a tvoji sluhovia sa môžu stať invalidmi,   starcami, pamätať treba na ich invalidné poistenie, starobné   poistenie, úrazové poistenie. Strojové úrazové poistenie. Poistenie   budov. Poistenie zásob. Poistenie strojov… Ach! Kto by to vyrátal!…   Len si žiadaj vyrúbanie lesa! Kolok a žiadosť. Intervencie. Úradná   komisia. Povolenie. Dávka za úradný úkon. Podmienka, že nesmieš zaťať   do stromu, kým nezložíš vopred kauciu na zalesnenie. Druhá podmienka:   30% vopred drevárskemu syndikátu. A ty práve preto rúbeš, aby si   prišiel ku grošu, lebo máš platiť anuitu alebo daň… Konečne začneš   rúbať. Potrebuješ drevorubačov — starobné a invalidné. Potrebuješ   furmanov, čo drevo zvezú — starobné a invalidné… Píliš a kálaš   zvezené drevo. Potrebuješ robotníkov — starobné a invalidné… Popíliš,   pokálaš, nakladáš — starobné a invalidné… Vezieš domov alebo na   stanicu, zasa furmani — starobné a invalidné… Nakladáš do vagónov,   potrebuješ nakladačov — starobné a invalidné… Predané drevo príde na   adresáta, tu ho treba skladať, nakladať na vozy, odviezť. Zasa len   skladači, nakladači, furmani, skladači a nakladači — starobné a   invalidné… Fu!
    </tei:p>
    <tei:p>
     Tetka si vydýchla, ovievajúc sa novinami.
    </tei:p>
    <tei:p>
     Úrazové, nemocenské, starobné, invalidné, daň, prirážky,   príspevky, dávky. Stály, opätujúci sa refrén, ako v nejakej škótskej   balade. Vždy máš pod nosom prázdnu, nikdy nezatvárajúcu sa dlaň… A   čo, keď ten robotník ochorie? Dostane aspirínový prášok, ale len   vtedy, keď vidia, že už nevládze dýchať od behania z úradu do úradu,   od doktora do lekárne, z lekárne k doktorovi… Veru, nie je to radosť   hospodáriť, lebo hospodáriš pre iných… A v gazdovstve samom ťa tiež   len rozkrádajú. Zlodejstvo, ľahkomyseľnosť, neopatera. Tu kôň si   zlomí nohu, tu krava dostane slnečný úpal, prasce nežerú, lebo sa   pokazili potuchnutou kukuricou, býk pritisol dozorcu o zábradlie,   kravy nedoja, mlieko sa pokazilo, sliepky sa prechádzajú po válovoch   v krme, holomráz vytiahol siatie na sto jutrách, vietor sfúkol   oziminu na osemdesiatich jutrách, spodná voda, chrobáky žerú pšenicu,   kurence, husi, kačky vyzobú i tri vagóny obilia. Večné spory… Ach   bože! A tie ceny, ceny! Rútia sa dolu ako ohromný balvan a všetkých   nás pozabíjajú. Ešte pôjdem na starosť s harfou vyspevovať po dvoroch   do Bratislavy… Vám úradníkom je lepšie. Sedíte, nesedíte, čmárate,   nečmárate, mlčíte, nemlčte, a prvého plat — za nič. Kým my tu   bojujeme s prírodou…
    </tei:p>
    <tei:p>
     Tetka sa usmiala, aby sa Janík neurazil. Ona vie, že úradník koná   vážnu prácu. Zbadala, že zívol, hoci stisol zuby a položil si ruku na   ústa.
    </tei:p>
    <tei:p>
     — Nudíš sa, Janík?
    </tei:p>
    <tei:p>
     — Ale nie, tetuška, to je človek od tých horúcich dní taký; otvára   všetko, i ústa.
    </tei:p>
    <tei:p>
     Tetka neverila a ešte v ten deň napísala pánu Petrovičovi,   advokátovi v Bratislave, aby jej poslal svoju dcéru Želku.
    </tei:p>
    <tei:p>
     O dva dni prišiel telegram: „Zajtra o desiatej doobeda čakajte   Želku na stanici.“
    </tei:p>
    <tei:p>
     — Pôjdeš oproti, — povedala tetka Janíkovi.
    </tei:p>
    <tei:p>
     Potľapkala ho láskavo po pleci:
    </tei:p>
    <tei:p>
     — Dievča je pekné. Daj si pozor!?
    </tei:p>
    <tei:p>
     Janík si pomyslel, že je už dospelý a má rozumu dosť. Netreba ho   upozorňovať. Čím viac rozumu — tým menej lásky. Zato ho tetkin rozkaz   príjemne vzrušil a len tak očistom namietol:
    </tei:p>
    <tei:p>
     — Ale ja Želku nepoznám.
    </tei:p>
    <tei:p>
     — To je pravda, — uznala tetka, — pôjdeme teda spolu.
    </tei:p>
    <tei:p>
     — Ostatne, vieš čo? Stanica je maličká. Vysadnú dvaja—traja. Ja ju   už poznám. Nepotrebuješ sa unúvať. Len mi ju opíš.
    </tei:p>
    <tei:p>
     — Vlani bola plavovlasá s rovnými obrvami, vysoká, štíhla, hrbatý   noštek, tangový vlnistý krok, zlaté nechty, oči ako gaštany, malinko   šikmé. Aká bude zajtra, neviem. Uvidíš. Hľaď na nos, či je hrbatý.   Vlani mala na ňom maličkú okrúhlu škvrnku — materinské znamenie.
    </tei:p>
    <tei:p>
     Janík si to zapamätal a odišiel na druhý deň sám na ľahkej perovej   bričke. Z vlaku vystúpilo len jedno dievča; bolo síce tenké a vysoké,   ale vlasy malo medenej farby. Nemalo rovné obrvy, ale okrúhle tenké   čierne pásiky vysoko nad očami, maľované plné pery, trčiace dlhé,   vykrútené riasnice, lilavé nechty k lilavému klobúčiku, položenému   šikmo na hlavu tak, že zakrýval jedno oko. I šatočky, i črievičky, i   pančušky boli lilavé. Čo Landíka najväčšmi zmiatlo, bolo to, že ani   nos nebol hrbatý, ani čiernej škvrnky nebolo na ňom. Krok nebol   tangový, vlnistý, ale drobný rumbový.
    </tei:p>
    <tei:p>
     „To je predsa nie ona,“ myslel si.
    </tei:p>
    <tei:p>
     Odišiel z peróna k bričke, aby sa vrátil naprázdno, ale slečna ho   chytila za kabát a spýtala sa ho:
    </tei:p>
    <tei:p>
     — Nie sú to kone pani Miklovej?
    </tei:p>
    <tei:p>
     — Ba áno.
    </tei:p>
    <tei:p>
     — Nečakáte mňa?
    </tei:p>
    <tei:p>
     — Čakáme slečnu Petrovičovú.
    </tei:p>
    <tei:p>
     — To som ja.
    </tei:p>
    <tei:p>
     Predstavil sa jej.
    </tei:p>
    <tei:p>
     — Boli by ste šli bezo mňa, krásny rytier!
    </tei:p>
    <tei:p>
     — Moja princezná je plavovlasá.
    </tei:p>
    <tei:p>
     — Teraz sa i vlasy menia, nielen toalety.
    </tei:p>
    <tei:p>
     — Nech sa páči.
    </tei:p>
    <tei:p>
     Tetka tiež na chvíľku pochybovala.
    </tei:p>
    <tei:p>
     — Si to ty, Želmírka?
    </tei:p>
    <tei:p>
     — Ja, tetuška.
    </tei:p>
    <tei:p>
     — Kde je tvoj orlí nos?
    </tei:p>
    <tei:p>
     — Dala som si hrb vypíliť.
    </tei:p>
    <tei:p>
     — Prekristapána! A materinské znamenie?
    </tei:p>
    <tei:p>
     — Vypáliť.
    </tei:p>
    <tei:p>
     — A obrvy?
    </tei:p>
    <tei:p>
     — Oholiť.
    </tei:p>
    <tei:p>
     — Ste vy krásne! Akože ťa vybozkávam, keď nemáš vlastné ústa?   Priložila iba líca k jej lícam a objala ju.
    </tei:p>
    <tei:p>
     — Samu ťa pustili? To ťa nemali. Nič sa ti nestalo?
    </tei:p>
    <tei:p>
     — Skoro. Akýsi mladý človek v kupé ma skoro prehltol.
    </tei:p>
    <tei:p>
     — To je reč. Si priveľmi do očí bijúca. Vidíš, Janík, — obrátila   sa k Landíkovi, — tu máš svoje moderné umenie. Krikľavá lož,   vyvrátenie prírody. Nepravé vlasy, obrvy, riasnice, ústa, nechty,   póza, krok… Prosím ťa, Želka, poumývaj sa, — rozkázala dievčaťu. —   Vlani si bola krajšia. Škoda tvojho hrbu na nose. Veď to bol znak   petrovičovskej rodiny.
    </tei:p>
    <tei:p>
     Želka poslúchla tetušku a Landíkovi sa hneď zdala bližšia.   Porovnával ju s Hanou. Hana bola predsa len krajšia, jemnejšia,   ženskejšia. Želka i po umytí jazdila na koni obkročmo, v mužských   nohaviciach, rada poháňala kone, praskala bičíkom nad ich hlavami,   chodila po dome v pyžame alebo triku, hádzala sa dolu hlavou do vody,   veslovala, viedla auto, fajčila z dlhej čútorky, hltala dym a   vyfukovala z obidvoch nozdier tenkými prúdmi, s Landíkom si hneď   potykala ako s rodinou a na dúšok vypila veľký pohár vína. Keď ju po   potykaní Landík nepobozkal, otrčila pery a povedala:
    </tei:p>
    <tei:p>
     — No!
    </tei:p>
    <tei:p>
     Landík jej pozrel na pery. Uhádla, čo myslí.
    </tei:p>
    <tei:p>
     — Nemám ich zafarbené. No! Landík ju bozkal.
    </tei:p>
    <tei:p>
     — Len raz? No! Pri potykaní treba aspoň tri razy, a nie tak   chladno ako ty. Chladný bozk je, ako čo by žaba skočila na ústa.
    </tei:p>
    <tei:p>
     — I tvoje ústa sú studené.
    </tei:p>
    <tei:p>
     — Chladná žaba do studenej vody. Podkúr pod ten srdcový kotlíček a   zohreje sa mu i pyštek.
    </tei:p>
    <tei:p>
     Takýto vyzývavý flirt sa Landíkovi spočiatku nepáčil a opičenie sa   po mužských mu bolo odporné, ale spoločné člnkovanie, kúpanie,   vypekanie sa na slnku, tenis ich zbližovali zo dňa na deň. Intímnosť   medzi nimi rástla ako klince v hriadkách a rozvoniavala sa. Želke sa   páčil vysoký, plecitý mladý pán s dobrým, mäkkým pohľadom, zvučným   basom, hladkou rečou a smelým správaním. Landíkovi sa zasa Želka   videla akási mäkšia, prirodzenejšia.
    </tei:p>
    <tei:p>
     — Dnes mám sedemnásť rokov, — povedala mu raz pod verandou   kaštielika, keď prišli z kúpania.
    </tei:p>
    <tei:p>
     — Nech ťa pánboh živí, Želka!
    </tei:p>
    <tei:p>
     Pritiahol ju k sebe a bozkal.
    </tei:p>
    <tei:p>
     To už nebola studená žaba, čo čľupla do studenej vody. V srdcovom   hrnčeku už vrelo a pyštek bol teplý. Nie natoľko, že by bol Landík   odchytil ústa, ba naopak, ako čo by si ich bol chcel prihriať. Bozk   sa nevedome predĺžil. Láska sa bozkami meria, a kto je žičlivý,   pridá.
    </tei:p>
    <tei:p>
     Tetka zbadala, čo sa medzi mladými ľuďmi robí, ale nevidela nič.   Písala sestre, že sa začína vybíjať láska láskou ako klin klinom.
    </tei:p>
   </tei:div>
   <tei:div type="chapter">
    <tei:head>
     13. Prevrhnutá brička
    </tei:head>
    <tei:p>
     V isté krásne júlové ráno, dobré dve hodiny pred raňajkami Landík   zapriahol do ľahkej bočky na dvoch veľkých kolesách s dvoma sedadlami   strakavého žrebca.
    </tei:p>
    <tei:p>
     Bičíkom zaklopal na dvere Želkinej izby.
    </tei:p>
    <tei:p>
     — Hore sa, Želka! Vstávať! Prevezieme sa.
    </tei:p>
    <tei:p>
     — A načo? — ozvala sa zívajúc.
    </tei:p>
    <tei:p>
     — Na chuť.
    </tei:p>
    <tei:p>
     — I takto ich mám sto. Idem.
    </tei:p>
    <tei:p>
     O pol hodiny vyšla v bielych šatách zo surového hodvábu s   krátkymi, voľnými rukávcami. Na hlave mala šikmo položenú červenú   rádiovku s vyzývavým končekom na prostriedku, cez driek červený pás,   na nohách červené poltopánky a krátke biele pančušky. Bola ako   ihličník s červeným vŕškom, prostriedkom a spodkom. Spod čiapočky,   založenej na ľavé ucho, vyzerali hladko pričesané a po chlapčenský   tiež naľavo zhrnuté medené vlasy s rovným pútcom.
    </tei:p>
    <tei:p>
     Potľapkala po šiji strakavého žrebca, dala mu cukrík a s   Landíkovou pomocou vyskočila na vozík. Landík obehol bričku a sadol   si k Želke. Trhol opratami, mľaskol jazykom a brička vyletela zo   dvora.
    </tei:p>
    <tei:p>
     Ráno bolo ešte svieže. Tráva, listy stromov zarosené, všade plno   tôni, z ktorých viali príjemný chlad a vlaha. Voňali rezeda a klince.   Pomedzi orechy, ktoré stáli na oboch stranách cesty, hádzalo slnko   zlaté povriesla svojho svetla. Nad hlavou, v slnečnom povetrí,   maľovali hranaté čiary lastovičky a škovránky, trepotajúc sa vo výške   na jednom mieste, vŕtali diery do neba svojimi tenkými nebožiečikmi.   Biele obláčiky—barančatá s umytou a nakaderenou riedkou vlnou akoby   stáli a upíjali si z belasého širokého mora nebeskej pláne, čakajúc,   kým ich vietor, ich pastier, ďalej nepoženie.
    </tei:p>
    <tei:p>
     Mladí ľudia boli dobrej vôle, ako všetko za pekného letného rána.   Žrebec bežal krásne, hádžuc predné nohy dovysoka a držiac hlavu hrdo,   niekedy ju sklonil a zasa vztýčil, ako čo by i jemu bolo veselo, do   tanca. Landík ho nahlas chválil:
    </tei:p>
    <tei:p>
     — Tak, tak, žrebček môj, dobre. Svet je krásny i bez   filozofie.
    </tei:p>
    <tei:p>
     — A špatný i s filozofiou, — obrátila Želka.
    </tei:p>
    <tei:p>
     — Teraz je pekný.
    </tei:p>
    <tei:p>
     Zamenili si miesta. Poháňalo dievča. Potom zas on. Po hodinovom   vození cvalom i trapom Landík stíšil koňa na krok a spýtal sa:
    </tei:p>
    <tei:p>
     — Nevrátime sa ešte?
    </tei:p>
    <tei:p>
     — Keď sme už tu, pozrime si kaštieľ „osvieteného“ pána Dubca, je   to tu neďaleko.
    </tei:p>
    <tei:p>
     — Kto je to?
    </tei:p>
    <tei:p>
     — To by ti tetuška lepšie povedala. Nazýva ho posmešne demokratom,   ktorý má ústa plné demokracie a ruky šmátrajú po cudzích vreckách,   kde by sa čo dalo ulúpiť. Nerozumiem tomu. Akési kooperatívy,   syndikáty, obilné ústavy. Lacné skupovanie, vyháňanie cien, drahé   predávanie.
    </tei:p>
    <tei:p>
     — Tetuška niekedy preháňa.
    </tei:p>
    <tei:p>
     — A ako!
    </tei:p>
    <tei:p>
     — Vôbec má staré náhľady.
    </tei:p>
    <tei:p>
     — To má… Ale Dubec je vraj zosobnený nemravník…
    </tei:p>
    <tei:p>
     — Nečudujem sa, keď chudobní závidia, ale bohatým sa čudujem.   Najlepšie je chudobným. Keď človek nemá nič, je sympatický, ale keď   začne mať niečo, už ho pichajú jazykmi. Keď mal a stroskotal sa mu   majetok, to je hotový pôžitok.
    </tei:p>
    <tei:p>
     — Počkaj. Ja nie o tom. Ja o jeho láskach. Keď sa ženil, bol   doktorom práv ako ty. Bol vraj veselý, milý, usmievavý ako slniečko.   Každého rozohrial, len ženu si nemohol rozohriať. Ona bola studená   ako mráz v obloku, ale iba voči nemu. Pred každým iným teplým lúčom   mäkla, zapotila sa, roztápala sa. Keď svetlo mizlo, zabúdala na   všetko, zamŕzala krásnymi, chladnými, nevoňajúcimi kvetmi a čakala na   nové svetlo a teplo. Tým býval vždy iný, mladý človek. Jej vlastný   muž bol pre ňu slnkom v zatmení a jej duša pre neho oblokom zaviatym   snehom. Ale to vraj bolo vzájomné. I Dubec mal pre každého, a najmä   pre každú slnečný úsmev a júlovú horúčosť, len pre svoju ženu nie.   Stretávali sa ako dve studené víchrice a za každého stretnutia bývala   snehová fujavica. Mráz štípal do kostí a pre zvírený sneh nič   nevideli. To boli dvaja nepriatelia, ktorí sa nenávideli, a týmto   chladom týrali jeden druhého. Ušla od neho i s malým dievčatkom,   dojčaťom, a vstúpila do služby. Náhle umrela. Čo sa stalo s dieťaťom,   bohvie, Dubec po ňom nepátral.
    </tei:p>
    <tei:p>
     — A prečo bola tá nenávisť medzi nimi?
    </tei:p>
    <tei:p>
     — Nevera. Vedeli o sebe, že sú jeden druhému neverní.
    </tei:p>
    <tei:p>
     — Kto bol prvý?
    </tei:p>
    <tei:p>
     — On ju smrteľne urazil. Daroval jej rubínový prsteň a v ten istý   deň videla i na prste chyžnej taký istý prsteň, len s väčším rubínom,   cifrovanejší a zrejme cennejší. Vysvitlo, že i to bol dar od pána   manžela.
    </tei:p>
    <tei:p>
     Landíkovi prišla na um Hana a červené črievičky, ktoré jej kúpil a   dosiaľ neodovzdal.
    </tei:p>
    <tei:p>
     — Čo je na tom? — čudoval sa. — Prstienok ešte neznamená   neveru.
    </tei:p>
    <tei:p>
     — No dovoľ, rubínové prstienky sa tak pre nič za nič nedávajú, a   to ešte vlastným chyžným. To je rozvrat.
    </tei:p>
    <tei:p>
     — A ty vravíš o sebe, že si moderná? Ty veríš v jednu jedinú lásku   ako v jediného pánaboha? I ten je trojjediný. Lások môže mať človek i   desať odrazu. Ľudské srdce je ružová záhrada. Ruža, ruža, desať ruží,   sto ruží. Veľmi biedna by to bola záhradka—srdiečko s jednou   ružičkou
    </tei:p>
    <tei:p>
     — Ty si krásny mohamedán! Čo neprestúpiš na tureckú vieru?
    </tei:p>
    <tei:p>
     — Netreba prestupovať. Je tak i medzi kresťanmi.
    </tei:p>
    <tei:p>
     — Počul si históriu Dubcovcov. Ani ona, ani on to nemohli   zniesť.
    </tei:p>
    <tei:p>
     — A robili to.
    </tei:p>
    <tei:p>
     — Práve preto, že to nemohli zniesť. Preto, že chceli jedinú   lásku, každý mal z nej po desať. Ľudia sa z lásky nielen bozkávajú,   ale i zabíjajú.
    </tei:p>
    <tei:p>
     — Huh… Z tej jedinej, čo nevylučuje prstienky za druhú.
    </tei:p>
    <tei:p>
     Landík žartoval, ale Želka sa nafúkala. Kútiky úst jej ovisli.   Prestala hovoriť a umienila si, že pri najbližšej príležitosti pokorí   jeho turecké náhľady.
    </tei:p>
    <tei:p>
     Prišli ku kaštieľu. Poschodová trojuholníková budova s vysokými   gotickými oblokmi a starým šľachtickým erbom na priečelí. Ostrým   uhlom bol obrátený k hradskej. Pieskom vysypaný dvor, obstrihané   agáty, kruhy pažite s cirádami kvetov a žltou Flórou, bohyňou jari,   prostred hlavného kolesa. Za kaštieľom veľký park, vedúci až do   blízkej hory.
    </tei:p>
    <tei:p>
     — To je všetko? — máli sa Landík, obracajúc koňa na spiatočnú   cestu.
    </tei:p>
    <tei:p>
     — Ty si sa nazdal, že uvidíš pyramídy?
    </tei:p>
    <tei:p>
     — Nie, faraóna.
    </tei:p>
    <tei:p>
     — Skôr azda jeho chyžnú.
    </tei:p>
    <tei:p>
     — A či je ešte u neho? — začudoval sa vážne.
    </tei:p>
    <tei:p>
     — A ako sedí! Ako nejaká kráľovná… Veď to je protivné, —   rozhovorila sa zasa Želka, — zákonitú ženu odoženie a žije so svojou   bývalou chyžnou. Pravda, pestuje pritom aj iné ružičky, lebo jeho   srdce je veľká kvetinová záhrada, — zaironizovala, — ale táto to   znesie, drží sa ho ako slepý palice. Sama platí alimenty za jeho   nezákonné deti, sama sa pokonáva so zvedenými dievčatami a ich   rodičmi alebo tútormi a advokátmi. On sa o tieto veci nestará. To je   jej rezort. Nezosobáši sa s ňou, aby bol voľný. A táto ženská hrá   paniu. Chodí s ním na poľovačky s veľkými pánmi, s rozmanitými tými   prezidentmi všelijakých bánk, ústavov, súdov, syndikalistami,   ministrami, vysokými úradníkmi a hodnostármi. Na hostinách sedí za   vrchstolom ako domáca pani a všetci jej dvoria, klaňajú sa, ruky   bozkávajú. Obchodníci a sluhovia ju titulujú osvietenou paňou a páni   pani prezidentovou, pani prézesovou, pani predsedníčkou, generálnou   riaditeľkou, vždy vznešenou a aspoň najmilostivejšou… Hanba!
    </tei:p>
    <tei:p>
     Landík sa čudoval, že také mladé dievča, ako je Želka, vie, čo sú   alimenty, že hovorí o nezákonnom manželstve a nezákonných deťoch a   pritom sa ani nezačervená, ani oči nesklopí, ani tvár neodvráti.   Pomyslel si, že keby jej tak povedal, že i jemu sa páčila kuchárka,   že chodil s ňou, knižky jej požičiaval, črievičky kupoval, skoro sa   pobil pre ňu, šéfovi nadal, že ho zato iste preložia, možno, že bude   mať disciplinárku, bolo by po ilúzii.
    </tei:p>
    <tei:p>
     Kôň prešiel do trapu. Želke sa zasa vyhladilo čelo a zdvihli   kútiky úst. Pritisla sa k jeho plecu. Dívala sa, ako pekne drží   opraty, ako žrebec vše potrhne jeho ruku v bielej rukavičke. Videla,   ako sa mu opálené líce trasie pri tupom hrčaní bričky. Pociťovala   akýsi radostný smútok a položila si ruku na jeho koleno.
    </tei:p>
    <tei:p>
     — Nikdy by som sa za toho chlapa nevydala, — povedala, ako čo by   nahlas myslela.
    </tei:p>
    <tei:p>
     — Len by ťa pýtal.
    </tei:p>
    <tei:p>
     — A vieš, že chcel? Vlani chodil k tetuške za mnou.
    </tei:p>
    <tei:p>
     — Za ženu ťa chcel?
    </tei:p>
    <tei:p>
     — Ty si grobian.
    </tei:p>
    <tei:p>
     Odchytila ruku z jeho kolena a zamračila sa.
    </tei:p>
    <tei:p>
     — Podľa tvojich rečí, — vyhováral sa Landík, — pestuje rozmanité   druhy ruží.
    </tei:p>
    <tei:p>
     — Nechcem byť „druhou“ ženou, — povedala prísne.
    </tei:p>
    <tei:p>
     — Alebo treťou, štvrtou, desiatou.
    </tei:p>
    <tei:p>
     — Chcela by som byť vždy osvietenou a bála by som sa tône prvej   ženy. Mala by som strach, že sa stanem tóňou i ja. Keď to slnko sem i   ta chodí.
    </tei:p>
    <tei:p>
     — A zem sa krúti. „Tá“ zem sa krúti. Tá! Ženský rod. Ženské sa   vrtia.
    </tei:p>
    <tei:p>
     Chcel jej povedať: „Obráť sa ku mne, krásna rolička, ja ťa   osvietim a budem ťa osvecovať vždy“. Nepovedal. Ochladilo ho Želkino   priznanie, že Dubec chodil za ňou. To ona iste schválne išla s ním   podívať sa na Dubcov kaštieľ, myslel si. Chcela ho vidieť. Aké sú   ženské!
    </tei:p>
    <tei:p>
     — Škoda by ťa bolo, — povedal.
    </tei:p>
    <tei:p>
     — Vydať sa?
    </tei:p>
    <tei:p>
     — Nie. Skôr—neskôr sa vydáš. To je tvoja úloha. Na to si. Škoda by   ťa bolo, keby si sa vydala za toho „nemravníka“.
    </tei:p>
    <tei:p>
     — Neboj sa. Ani sa nevydám.
    </tei:p>
    <tei:p>
     Objala ho cez plece a pritisla sa k nemu, hladiac mu rameno.   Priklonili sa hlavami jeden k druhému. Želka už zošpuľovala ústa a   mäkli jej oči, keď za bričkou sa ozvalo zaerdžanie koňa. Dievča sa   chytilo Landíkovho rukáva a pozrelo nazad.
    </tei:p>
    <tei:p>
     — Dubec! — povedala. Obzrel sa i Landík.
    </tei:p>
    <tei:p>
     V kúdole prachu, ktorý sa dvíhal za nimi, asi na pätnásť krokov   blížil sa jazdec na sivkovi. Kôň so zdvihnutou hlavou a natiahnutým   hrdlom cválal. Jazdec, nahnutý ku koňovej hrive, kolenami sa držal   jeho bokov. V jednej ruke mal voľne pustenú uzdu, v druhej bičík,   ktorým švihal koňa po stehne.
    </tei:p>
    <tei:p>
     — Ten nás chce predbehnúť, — prskol opovržlivo ústami Landík, — z   toho nebude nič.
    </tei:p>
    <tei:p>
     — Nechaj ho. Nech prejde, — ťahala ho za rukáv Želka. Landík   neposlúchol. Zdvihol dovysoka bič a potriasol ním. Žrebec stúlil uši,   podskočil a pustil sa cvalom. Ľahká brička sa len tak oháňala. Jej   tenké perá rozkolembali sa na každej skalke. Želka sa kŕčovite držala   operadla, nahýnajúc sa dopredku. Jej červená čiapočka pri prvom   trhnutí koňa pošinula sa na čelo. Dubec zaostal na chvíľu, ale sa   hneď začal blížiť. Landík šibol koňa.
    </tei:p>
    <tei:p>
     — Drž sa, Želka, prosím ťa, — pošeptal.
    </tei:p>
    <tei:p>
     — Pusť ho! — nástojilo dievča.
    </tei:p>
    <tei:p>
     — To nie.
    </tei:p>
    <tei:p>
     Leteli tuho. Kolesá sa zúrivo krútili. Dubec bol už len na   niekoľko metrov od nich a o krátky čas pysk jeho koňa sa už—už   dotýkal bričky.
    </tei:p>
    <tei:p>
     „On ma chce predbehnúť,“ znepokojil sa Landík, „budem sa hanbiť   pred ňou. Musím to prekaziť.“
    </tei:p>
    <tei:p>
     Zatiahol koňa napravo, aby zmiatol jazdca a zahatil ho v cvale.   Žrebec sa väčšmi zvrtol napravo, ako bolo treba. Potiahol na samý   kraj cesty, kde bola hrádza. Brička sa nahla, čosi prasklo a oni   padali. Kôň sa síce hneď zastavil, ale dievča už vypadlo z voza.   Landík sa prevrátil hlavou pred bričku. Pravé koleso sa zlomilo a   brička sa prevrhla do hrádze. Dubec zbehol naľavo vopred, a keď videl   nehodu, zastavil koňa, zoskočil z neho a pobehol k Želke.
    </tei:p>
    <tei:p>
     Omdlela od ľaku. Iné sa jej nič nestalo. Landíkovi prešli kolesá   cez členok a udrel si hlavu na oji.
    </tei:p>
    <tei:p>
     Dubec bol mohutný, vysoký človek s veľkou hlavou a širokou tvárou,   husto zarastenou. Líca sa strácali v čiernej brade, hrubé obrvy   padali na oči, nestrihané fúzy zakrývali ústa a splývali v jedno s   chumáčmi spodnej čeľuste. Chumáče viseli dolu a tvorili dve končité   brady, rozdelené jarčekom. Spod rozopätej, mäkkej košele trčala   čierna srsť pŕs a pod manžetami bolo vidieť chlpy zápästia. Ešte i   vrchná časť rúk a prsty medzi hánkami sa černeli od vláskov. Pri   tmavej pleti a farbe brady veľmi sa odrážala biela vojenská čiapka a   blúza s bielou rozhalenou mäkkou košeľou, biele nohavice, úzke v   kolenách, vyduté k vrchu a vsunuté za sáry vysokých žltých   čižiem.
    </tei:p>
    <tei:p>
     Landík si ho dobre obzrel. Mal dojem, že sa k dievčaťu blíži   chlpatý medveď na dvoch zadných nohách, oblečený do bielych letných   šiat.
    </tei:p>
    <tei:p>
     Krivkal za ním k Želke, ale medveď so zarastenou tvárou sa k nemu   obrátil a namiesto aby sa predstavil a povedal svoje poctivé meno,   ako je to zvykom medzi dobre vychovanými ľuďmi, zamumlal:
    </tei:p>
    <tei:p>
     — Keď neviete poháňať, nepoháňajte.
    </tei:p>
    <tei:p>
     Landík si tlačil prstami boľavé, puchnúce čelo a nahnevane   odsekol:
    </tei:p>
    <tei:p>
     — Čo letíte na koni do sveta, keď neviete jazdiť. Chcel dodať čosi   o jazdení na trlici, ale sa zdržal.
    </tei:p>
    <tei:p>
     Takéto vzájomné predstavenie stačilo, aby sa stali   nepriateľmi.
    </tei:p>
    <tei:p>
     Želka, keď sa prebrala z mrákot, vyčítavo pozrela na Landíka, a   poddávajúc sa pomocným Dubcovým dlabám, ako čo by sa dohovorila s   ním, tiež zasipela.
    </tei:p>
    <tei:p>
     — Neviete poháňať.
    </tei:p>
    <tei:p>
     Vykala. To pred Dubcom. Hanbila sa pred ním, či sa hnevala? Znelo   to ako zasipenie malej, znebezpečenej vreteničky, a bolo to i   jedovaté uštipnutie, od ktorého černie i chladne telo. Landík zrovna   cítil mrazenie. Namiesto toho, aby sa ho sústrastne spýtala: „Vám sa   nič nestalo?“ zasipí: „Neviete poháňať!“
    </tei:p>
    <tei:p>
     Dubec ovinul zblednutú Želku v páse a viedol ju šetrne na breh s   pažiťou. Zvliekol svoju bielu blúzu, usadil ju na ňu, poprosil, aby   počkala, kým sa vráti, vyšvihol sa na svojho sivka a cvalom sa pustil   nazad.
    </tei:p>
    <tei:p>
     Landík sa cítil pokorený od Dubca a urazený od Želky. Želka si   myslela, že je jej hnev celkom na mieste, nie tak od ľaku a pádu, ako   od toho, že ju Landík nepočúvol, bol nešikovný a ona smiešna.   Obidvaja mlčali, ako dva kopce hrobov s dvoma rakvičkami   lásky—dojčaťa, ktoré len čo začalo hovoriť, už aj umrelo. Žrebec   rýpal trávu pod stromami pri ceste, nestarajúc sa o smútočný obrad   pohrebu.
    </tei:p>
    <tei:p>
     Prešlo niekoľko minút. Landík sa premohol a fufnavo navrhol:
    </tei:p>
    <tei:p>
     — Mohli by sme ísť domov.
    </tei:p>
    <tei:p>
     — Dvaja na jednom koni?
    </tei:p>
    <tei:p>
     — Ja by som šiel pešo.
    </tei:p>
    <tei:p>
     — Radšej počkám, — povedala Želka chladne s odvrátenou hlavou.
    </tei:p>
    <tei:p>
     — Tak si počkajte vášho osvieteného pána, ja s ním nepôjdem.
    </tei:p>
    <tei:p>
     — Nech sa vám páči, pán doktor.
    </tei:p>
    <tei:p>
     Landík hodil plecom a sadol na žrebca. Sediac na ňom, spýtal sa   ešte raz:
    </tei:p>
    <tei:p>
     — Idete, či počkáte?
    </tei:p>
    <tei:p>
     — Počkám.
    </tei:p>
    <tei:p>
     — Prídem po vás na koči! — zvolal ešte.
    </tei:p>
    <tei:p>
     Želka neodpovedala.
    </tei:p>
    <tei:p>
     Tak je s človekom niekedy. Sedí na koni, a spadne z neho…
    </tei:p>
    <tei:p>
     Tetuška medzitým, čo sa toto všetko odohrávalo, darmo čakala   svojich mladých hostí na raňajky. Prišli až na obed na dvoch kočoch.   V jednom sedela Želka a Dubec, v druhom, ktorý prišiel čosi   neskoršie, Janík. Želka už nebola bledá a trasúca sa, ale prirodzene   ružová a veselá. Janík smutný, krivkal na jednu nohu.
    </tei:p>
    <tei:p>
     Keď tetka zbadala Dubca so Želkou, stiahla obočie. Nebolo jej   vhod, že ich vidí spolu. Taký „nemravník“ ešte pokazí neskúsené   dievča. Dubca skoro nenávidela i pre jeho domácnosť, kde „panovala   osvietená pani“ chyžná, i pre jeho samopašný život, ale najmä preto,   že i ju oklamal ten „kdemohkrad“. Raz totiž kúpil od nej pätnásť   vagónov pšenice, metrický cent po stotridsaťpäť korún, a o mesiac   neskoršie ju obilné ústredie, kde on bol generálnym riaditeľom,   predávalo o desať korún drahšie. Vtedy sa chytala za hlavu, že   nečakala, kým sa ceny napravia, a od tých čias bol v jej očiach   zlodej a obilné ústredie lotrovská peleš, čo nie že by pomáhalo   maloroľníkom, ale ich vydiera a využitkúva ich bezgrajciarové   položenie: lacno skupúva, draho predáva. Tak sa získavajú milióny.   Ale pre koho, spytujeme sa, pre koho? Keď pšenica trošku zdražie,   roľník jej nemá už ani na dlaň.
    </tei:p>
    <tei:p>
     Ledva mu podala ruku. Keď jej ju chcel bozkať, nedovolila.   Zamedzila i priateľské potrasenie ruky. Vymanila si energicky a   nešetrne dlaň z jeho veľkej dlaby. Preskočilo jej srdce, keď videla,   že sa nebude môcť vyhnúť, aby ho nepozvala do domu. Otáľala s obedom,   mysliac si, že odíde. Sedel ako päť peňazí. Musela ho zdržať i na   obed.
    </tei:p>
    <tei:p>
     Pri obede veľmi milým, usmievavým spôsobom rozprával o nehode,   ktorá sa prihodila, a porovnával v duchu z času na čas chudé čierne   ruky starej panej, ich končité hánky a veľké pehy s rukami Želkinými,   ktoré bolí plné, okrúhle a opálené. Videl pred sebou natiahnutú tvár,   skoro bez líc a farby, okrúhle vrásky okolo tenkých úst, a hneď pri   nej mladú, sviežu, od slnka ohorenú, zdravú Želkinu tváričku s jej   tvrdými, oválnymi lícami, tučnými, plnými perami. Díval sa na   pohúžvanú starú šiju s vráskami na hrdle, ako na harmonike, na jamky   medzi trčiacimi kľúčnymi kosťami, ktoré sa u Želky strácali v tvrdom,   hustom mäse a jamky boli povypínané panensky zdvihnutými prsami.   Videl, aká je ostrá brada a lakeť počúvajúcej pani Miklovej a aké   pevné oválne ramienka slečny Petrovičovej.
    </tei:p>
    <tei:p>
     Pritom si myslel, že staršie panie by si nikdy nemali sadať k   mladým dievčatám. Kontrasty bijú do očí. K jari nepatrí neskorá   jeseň. Ako čudne je to usporiadané, že dozrievajúci plod je u človeka   jar, v prírode jeseň.
    </tei:p>
    <tei:p>
     Želka je krásna ako plné, šťavnaté, červenkasté pšeničné zrno, a   stará pani chudé, tenké, dlhé, žlté, menejcenné jačmenné semeno.
    </tei:p>
    <tei:p>
     O Landíka ani pohľadom nezavadil, ani v reči ho nespomenul pri   opisovaní nehody. Seba kládol do popredia. Keď vravel, ako sa brička   prevrhla, tetka sa skoro tak ľakla ako Želka, keď padla. Skočila a   vykríkla:
    </tei:p>
    <tei:p>
     — Čo len chytáte opraty do rúk! Aké nešťastie sa mohlo stať! Druhý   raz to nedovolím. Som zodpovedná za Želku.
    </tei:p>
    <tei:p>
     Hľadela pritom prísne na Landíka.
    </tei:p>
    <tei:p>
     — To som už i ja povedal, — prikývol Dubec.
    </tei:p>
    <tei:p>
     Landík čušal. Bolelo ho, že mu už tretí raz vyčitujú neznalosť v   poháňaní, a tetka mu to rovno zakazuje. No dobre, viac sa koní ani   nedotkne. Nech si ich majú. Nezostane dlhšie.
    </tei:p>
    <tei:p>
     Dubec z porovnania pšeničného zrna s jačmenným prešiel na   rozmanité kooperatívy, obilné syndikáty, mzdy, racionalizáciu,   výrobu, export, import, priemysel, kartely, trusty. Z rozličných   obilných trhov prešiel na jarmoky s dobytkom a na peňažný trh,   refláciu, defláciu, infláciu, devalváciu. Keď všetky hory vyťal,   pasienky spásol, voly vykŕmil, kravy podojil a všetko predal s veľkým   úžitkom, dospel k štátnemu bankrotu. Aby hospodársku krízu urobil   zrozumiteľnou i Želke, dôvodil, že jednou z príčin tejto krízy je i   takzvaná „štíhla línia“. Ženské nepijú už ani mlieko, ani kávu,   nejedia maslo, syr, bryndzu, múčne jedlá, pečivá, chlieb, aby   nestučneli. Všetko to, pravda, ide na úkor roľníkov.
    </tei:p>
    <tei:p>
     Landíkovi sa celá spoločnosť sprotivila. Cítil sa ako žobrák medzi   pánmi, ktorí si ho nevšímajú. Ťahalo, tislo ho čosi von. Ako čo by   navzdory zíval, čím chcel naznačiť, že všetko to, čo Dubec hovorí, je   nezaujímavé a hlúpe. Nadával v duchu na všetkých, najmä na Želku, že   toho medveďa počúva, a nepočuje v jeho hrmotnom hlase, širokých   gestách tučnú, sebavedomú spokojnosť, pod ktorou sa tají nenásytnosť   a chamtivá lakomosť… Ešte i tri perleťové gombičky na jeho bielych   nohaviciach nad sárami čižiem sa mu hnusili. Ledva dočkal koniec   obeda. Po obede sa nepozorovane vytratil.
    </tei:p>
    <tei:p>
     Želka ostala ešte chvíľku, ale i ona odišla pod akousi zámienkou.   Dubec ostal sám s pani Miklovou.
    </tei:p>
    <tei:p>
     — Utešené dievčatko, — podotkol Dubec za odchádzajúcou Želkou, —   ruža.
    </tei:p>
    <tei:p>
     — Nemáte tých ruží doma dosť? — spýtala sa nahnevane tetka.
    </tei:p>
    <tei:p>
     — Takých ruží nemám nikdy dosť.
    </tei:p>
    <tei:p>
     — Škoda by bolo viazať takú ružu ku kolu.
    </tei:p>
    <tei:p>
     — Každá ruža potrebuje oporu.
    </tei:p>
    <tei:p>
     — Ale nie každý kôl ružu.
    </tei:p>
    <tei:p>
     To už bolo veľmi hrubo povedané. Po Dubcovi sa skĺzlo grobianstvo   ako voda z husi. Povedal:
    </tei:p>
    <tei:p>
     — Krásou sa človek nikdy nenasýti.
    </tei:p>
    <tei:p>
     — Ale vysilí a vykýva tým ustavičným podopieraním!
    </tei:p>
    <tei:p>
     Zazrela pred Dubcovým tanierikom na obruse čučoriedkovú škvrnu.   Spravil ju Dubec, keď jedol zaváraninu.
    </tei:p>
    <tei:p>
     „Bude ho treba vyčistiť,“ myslela si a nahnúc sa k chumáčikom, čo   trčali z Dubcovho ucha, polohlasne a tajnostne:
    </tei:p>
    <tei:p>
     — Želke dajte pokoj. Tí dvaja sú do seba zamilovaní. Z bričky ste   ho vyhodili, ale zo sedla ho nevyhodíte.
    </tei:p>
    <tei:p>
     — A kto je to vlastne?
    </tei:p>
    <tei:p>
     Po vysvetlení zatiahol:
    </tei:p>
    <tei:p>
     — Ták?
    </tei:p>
    <tei:p>
     Toto natiahnuté „táák“ nebolo len také hocijaké. „Osvietený pán   prezident“ len teraz sa cítil urazený. Pisár chcel s ním závodiť a   učiť ho jazdiť. To je tá dnešná mládež, čo nemá nijakú úctu voči   zaslúžilým ľuďom a nepozná autority. Dobre by bolo tomuto   „komisárikovi“ zapražiť. Keď bude s ministrom, upozorní ho, akých to   má úradníkov. Potom, pravda, nemôže byť administrácia dobrá.
    </tei:p>
    <tei:p>
     To boli tie isté úmysly v povznesenej hlave, aké kedysi   prechovával Tolkoš, honoracior a poctivý mäsiar v Starom Meste.
    </tei:p>
    <tei:p>
     Tretí udavač.
    </tei:p>
    <tei:p>
     — K starému pňu i tak nepôjde, — šeptala tetka.
    </tei:p>
    <tei:p>
     Dubec sa odobral. Ruža stála kdesi v hore a rozmýšľala o čomsi.   Nemohol sa s ňou rozlúčiť. Dal ju pekne pozdravovať.
    </tei:p>
    <tei:p>
     „Akurát odovzdám,“ myslela si stará pani.
    </tei:p>
    <tei:p>
     Chudák Landík stál vtedy nad otvoreným kufríkom. Balil svoju   bielizeň, šaty, obuv, kravaty, mašle a hodil k nim i biele rukavičky   i — spomienky.
    </tei:p>
    <tei:p>
     Tetka sa mýlila. S prevrhnutou bričkou ako čo by bola vypadla, i   láska. Nikomu sa nič nestalo, len láska sa zabila.
    </tei:p>
   </tei:div>
   <tei:div type="chapter">
    <tei:head>
     14. Červerné črievičky
    </tei:head>
    <tei:p>
     Rodinná rada, aby sa klin klinom a láska láskou vybíjala, bola   dobrá, len sa nevydarila. Klin sa nalomil a nová láska bola veľmi   slabá, že sa tak ľahko zabila pri prekotení bričky.
    </tei:p>
    <tei:p>
     Dr.Landík sa vrátil do Starého Mesta, aby „nastúpil úrad“. Za ten   čas, kým bol preč, stalo sa na okresnom úrade to, čo sa obyčajne   stáva v každom úrade, totiž, že keď sa úradník vráti z „dovolenky na   zotavenie“, nájde na stolíku hŕbu nevybavených aktov. V lete je   najviac dovoleniek, teda i najviac nevybavených vecí. Preto je „chod   administrácie“ v lete taký, ako čo by si sa sánkoval v auguste,   napríklad na ceste z Rožňavy do Kobeliarova. Vďaka disciplinovanosti,   čiže „kázni“ a ohľaduplnosti spoluúradujúcich, ktorí sú takí taktní,   že nechcú siahať do „právomoci“ svojho kolegu a nechávajú jeho prácu   stáť. Nech sa zotaví i tá. Ináč by sa úradník zotavoval i po   dovolenke, čo nie je dovolené.
    </tei:p>
    <tei:p>
     Nemrzeli ho nakopené úradné písma. Mal nevybavenú záležitosť s   Hanou. Tá ho mrzela. Raz hľadal čosi v skrini a naďabil na balík s   červenými črievičkami. Balík bol previazaný ešte pôvodnou farbistou   tkaničkou s drievkom medzi prsty. I na tkaničke, i na drievku, i na   vrchnáku a po bokoch bielej škatule medzi metálmi a ženskými nohami   povestná firma: „Jozef Zeleň, obuvnícka výroba v Starom Meste.“
    </tei:p>
    <tei:p>
     Črievičky bude treba odovzdať. Prešiel mesiac, čo ich kúpil pre   Hanu, a dosiaľ neodovzdal. Teda črievičky ešte odovzdá, a potom   všetko nechá tak. Pozhovára sa s ňou naposledy. Uvidí, aká je. Dozvie   sa, čo je s Tolkošom, jeho súperom, či ju už vypýtal a či nie. Potom   všetko nechá tak.
    </tei:p>
    <tei:p>
     Uvidí, odovzdá, nechá tak.
    </tei:p>
    <tei:p>
     S láskou je tak, ako keď máš svrbľavý výsyp na tele. Doktor ti   povie: „Neškobli sa, lebo sa ti výsyp rozlezie po celom tele.“ Ale   teba svrbí a žiada sa ti poškrabať. „Poškrabem sa len trošku,“ myslíš   si, „to uľaví a nepoškodí“. I pri láske ťa vše niečo svrbí. Poškrabeš   sa, a láska sa ti rozlezie po celom srdci.
    </tei:p>
    <tei:p>
     Landík nebol výnimka. „Odovzdá, a nechá tak.“ To bolo práve to   svrbenie a poškrabanie sa. Uľaví si a bude. Nič sa nestane. Pán   komisár by to tak chcel, ale či bude chcieť láska?
    </tei:p>
    <tei:p>
     Nehľadel, kam mal. Miesto toho, aby pozrel do vnútra svojho srdca,   hľadel do kníh. Rozmýšľal o tom, že keď bolo previnením proti   stavovskej vážnosti a zľahčením úcty proti úradnému postaveniu, že   chodil za kuchárkou Hanou, ešte väčším hriechom bude, keď jej dá dar.   Prezrel služobnú pragmatiku. Tam bolo len, že nesmie dary prijímať   ani prostredne a bezprostredne, ani v peniazoch, ani v peňažitej   hodnote, ani v nejakej výhode. Teda dary dávať môže. Preštudoval i   zákon o úplatkárstve číslo 178 Zb. z. a n. z roku 1924. Tu bol na   chvíľu v pochybnostiach, či je Hana nie bankovým zamestnancom, keď   slúži u bankového direktora. Bankoví zamestnanci sú verejným   zamestnancom postavení na roveň, ak je banka pod štátnym dozorom.   Dnes sú skoro všetky banky pod štátnym dozorom. Hana, môže byť —   Brigantík nespí — prináša a odnáša korešpondenciu od svojho pána   alebo svojmu pánovi do banky alebo z banky, z pošty alebo na poštu.   Je to úradný výkon. Hana teda môže byť verejným zamestnancom. Takýmto   dary dávať je zákonom zakázané a tuhým väzením trestané… To by nebolo   dobre… Človek sa celkom popletie, keď číta zákony… V banke má   päťstokorunovú pôžičku a chcel by si ešte pripožičať… Dal verejnému   činiteľovi červené črievičky, aby ho podplatil… Hana síce pôžičky   nedáva, ale môže darom blahodarne vplývať na direktora, ktorý pôžičky   dáva. Úplatkárstvo je dovŕšené… Keby to súdil Brigantík, jeho šéf,   iste.
    </tei:p>
    <tei:p>
     Mráz ho preskočil. Pozrel ešte do rakúskeho zákona z roku 1852,   potom do uhorského zákona z roku 1878, porovnal ich zo zvedavosti s   vojenským trestným zákonom z roku 1855. Hrôza ho schytila. Keď sa   spamätal, vrátil sa z predošlého storočia zasa do dneška a poľutoval   seba i celý úradnícky zbor.
    </tei:p>
    <tei:p>
     „Odovzdať, neodovzdať?… Odovzdám… Ked som ich už kúpil, odovzdám.   Nech ma hoci obesia, i tak už visím …“
    </tei:p>
    <tei:p>
     Vzal škatuľu za drievko medzi prsty a šiel na roh ulice, kde   čakával Hanu, keď chodievala s mäsom od Tolkoša. Bolo už osem hodín,   štvrť na deväť, a Hany kde nič, tu nič. Po krátkom rozmýšľaní sa   odhodlal, že pôjde rovno do domu, kde Hana slúži. Zazvoní. Čo sa môže   stať? Otvorí mu Milka alebo i sama kuchárka. Črievičky odovzdá a   odíde. Bolo by síce dobre i trošku sa pozhovárať, nuž ale, ak nebude   môcť, dozvie sa o všetkom, keď nie dnes, tak zajtra. Hlavná vec je   nevyzváňať týmto balíkom po uliciach.
    </tei:p>
    <tei:p>
     Šťastie mu žičilo. V obloku u Rozvalidov na prvom poschodí čistila   bosonohá Milka. V druhom obloku, opretá o lakte, dívala sa na ulicu   sama Hana v bielej šatôčke, uviazanej na hlave „na babu“ a v bielej   zásterke. Hneď ho zbadala. Usmiala sa mu. Pokývala hlavou na pozdrav.   Ale bolo tu ešte niečo okrem pozdravu. Hana trhla hlavou napravo,   dohora a mihla prižmúreným okom. To bolo, ako čo by ho volala hore. V   nedorozumení hľadel na ňu. Ešte raz skrútila hlavou napravo, dohora.   Toto bolo už isté znamenie. Vošiel do brány a potom na schodište.   Hana ho už čakala vo dverách. Zďaleka vystrela ruku oproti nemu.
    </tei:p>
    <tei:p>
     — Poďte, poďte, pán doktor, páni sú preč.
    </tei:p>
    <tei:p>
     Bolo vidieť, ako ju teší Landíkov príchod. I Landík bol   rozradostený. Málo chýbalo, že ju nepritiahol k sebe a nebozkal, ako   pred dvoma týždňami Želku v Brezniciach. Keby Hana bola zošpúlila   ústa a povedala: „No!“, ako Želka urobila, svätosväte ju hneď tam vo   dverách vyobjíma a vybozkáva. Ale Hana ho len ťahala za ruku dnu.
    </tei:p>
    <tei:p>
     Vošli do kuchyne.
    </tei:p>
    <tei:p>
     — Tak, toto je vaše kráľovstvo, — poznamenal Landík a poobzeral sa   po veľkej, svetlej panskej kuchyni, ktorá svedčila o požadovačných   žalúdkoch bankárových a jeho paničky, ako i o veľkom Haninom   umení.
    </tei:p>
    <tei:p>
     Tu bolo riadu na všetky recepty kuchárskej knihy spisovateľky   Terézie Vansovej, Živeny, Slovenky, Hviezdy, Vesny, Evy a ostatných   rozličných ženských časopisov. Biely veľký kredenc moderného slohu s   mažiarikmi, mlynčekom na kávu, mašinkou na mletie mäsa, panvicou na   šľahanie snehu starej podoby. Za sklom maľované hrnčeky, tiež ešte   starého tvaru, s obrázkami z Luhačovíc, Trenčianskych Teplíc,   Piešťan, Tatier, Sliača, Karlových Varov. Za nimi väčšie alumíniové a   belasé hrnce. Na bielej stene pestré slovenské tanieriky, krčiažky,   pokrievky a habarky, strúhadlá na kapustu, chren, syr, zemiaky, sito   na osievanie múky, sitká na polievku, na čaj, na pasírovanie. Polička   s porcelánovými nádobami na soľ, papriku, majorán, múku, cukor a   neďaleko od nej v kúte, pozdĺž steny, vydrhnutá lavica, na nej z módy   vyšlé drevené krhly, obité mosadznými obrúčkami, starobylý šufan   zavesený za uško.
    </tei:p>
    <tei:p>
     Landík si všimol najmä podlhovastú tekvicu a fúzaté šúľky   kukurice, ktoré ležali na stole, za ktorý si sadli.
    </tei:p>
    <tei:p>
     — Nuž, ako sa máte, Anička? Dávno som vás nevidel, — začal Landík,   sadnúc si.
    </tei:p>
    <tei:p>
     „Anička“, bez „slečny“. To bolo také milé a dôverné. Jej ušiam   lahodilo ako príjemná hudba.
    </tei:p>
    <tei:p>
     — A ja som vás čakal na rohu, keď pôjdete s mäsom od Tolkoša.
    </tei:p>
    <tei:p>
     — U Tolkoša už neberieme.
    </tei:p>
    <tei:p>
     — Prečo?
    </tei:p>
    <tei:p>
     — Pre vás.
    </tei:p>
    <tei:p>
     — Pre mňa? — čudoval sa.
    </tei:p>
    <tei:p>
     — Pre tie listy, čo napísal vašej pani matke o mne a mne o vás.   Veď som vám poslala list. Od tých čias nechodím ta po mäso. Nezaslúži   si taký ošemetník. Bol sa i u pána ponosovať. Pán sa ma spytoval.   Povedala som mu rovno, že radšej zo služby vystúpim, ako by som mala   tam kupovať.
    </tei:p>
    <tei:p>
     Toto zasa jemu lahodilo. „Dievča je charakter,“ myslel si. Stavia   sa na jeho stranu a exponuje sa za neho. Radšej by službu opustila.   Ako vysoko stojí nad Želkou, ktorá sa pridala vtedy k Dubcovi. Cítil   v srdci vďačnosť. Vstal zo stoličky. Pristúpil k Hane a položil jej   ruku na plece.
    </tei:p>
    <tei:p>
     — Anička, dajte sa mi bozkať, — vyhŕklo z neho nenazdajky.
    </tei:p>
    <tei:p>
     Zvesila hlavu. Figliarsky úsmev preletel jej lícami. Chytila ho za   ruku. Nepovedala nič, nenapísala nič, a jednako vydala dokument zo   seba s písmom čitateľným, rovnomerne okrúhlym, nie takým, akým bol   písaný jej list, v ktorom poslala kedysi list Tolkošov. Toto písmo   bolo v úsmeve, v sklonení hlavy a chytení ruky. Jej ústa videli sa mu   teplým, mäkkým, rozliatym červeným pečatným voskom. Len pritisnúť naň   pečiatku lásky — bozk.
    </tei:p>
    <tei:p>
     Landík pritisol a tým spečatil nemé vyznanie.
    </tei:p>
    <tei:p>
     Po chvíli povedal:
    </tei:p>
    <tei:p>
     — Tu som vám doniesol, Anička, čosi z prázdnin.
    </tei:p>
    <tei:p>
     Nebolo ťažko uhádnuť, čo to môže byť. Podľa ženských nôh, metálov   a firmy mohla to byť len nejaká obuv.
    </tei:p>
    <tei:p>
     — Ale načo? Nebolo treba…
    </tei:p>
    <tei:p>
     — Prijmite s láskou.
    </tei:p>
    <tei:p>
     Vzala balík a otvorila ho. Vyňala červenú remennú črievičku s   nízkymi podpätkami. Sňala svoju zelenú, súkennú, bez podpätkov, a   vyložiac si pravú nohu na koleno, sprobovala, či bude dobrá.
    </tei:p>
    <tei:p>
     Landík sa díval na Haninu nohu v žltých pančuchách. Bola úzka,   malá, tenká v členkoch a nie tučná, ani hrubá v priehlavku. Panská,   ušľachtilá noha, ktorá sotva chodila dlho bosá a nerozšliapala sa   naširoko.
    </tei:p>
    <tei:p>
     „Celkom panské stvorenie,“ rozjímal v duchu, dívajúc sa na ňu.   „Kde sa len vzala?“
    </tei:p>
    <tei:p>
     Črievičky si ľahko obula. Hana vstala, poskackala, a vykračujúc   hrdo po kuchyni, vravela ešte červená v tvári:
    </tei:p>
    <tei:p>
     — Celkom dobré. Budem v nich hrdá. Pekne ďakujem. Naklonila sa   pred ním; stiahnuc bočné poly bielej zástery nazad a hľadiac mu do   očí, spýtala sa: — Čím sa vám len odmením?
    </tei:p>
    <tei:p>
     „Celkom panské dievča,“ ustálil Landík. „Už sa chce odmienať, aby   to nebolo zadarmo. Kde sa len vzala? Kde sa len vzala?“
    </tei:p>
    <tei:p>
     — Božechráň! Ničím, — odpovedal, — taká maličkosť.
    </tei:p>
    <tei:p>
     — Ale čo je v tej maličkosti?
    </tei:p>
    <tei:p>
     — Srdce.
    </tei:p>
    <tei:p>
     — Srdce v papučkách! — zasmiala sa.
    </tei:p>
    <tei:p>
     Škoda, že musel ísť do úradu. Mohol by si tu posedieť i do večera.   Dievčatá sú samy. Dali by mu na obed i z tej tekvice a zo šúľkov   kukurice, čo tu čakajú. Teľací „šniclík“ by bol raz—dva upečený. Aká   by to bola zabáva! Ale okresný náčelník iste stojí za múrikom svätého   Jána Nepomuckého a pozoruje svojich úradníkov, ako idú do práce.   Treba sa mu ponáhľať. I tak má mnoho na rováši. Škoda.
    </tei:p>
    <tei:p>
     — Ďakujem vám ešte raz a príďte, — lúčila sa Hana.
    </tei:p>
    <tei:p>
     — Prídem, — sľúbil Landík.
    </tei:p>
    <tei:p>
     Dolu na schodišti sa obrátil a ešte raz sa jej pozdravil. Stála vo   dverách. Z brány ešte raz. Stála pri schodišti. Na ulici ešte raz a   ešte raz. Anička stála v bráne a dívala sa za ním. Už nebola v nich   rozpačitosť ako pri prvých prechádzkach. Landík sa nestaral, či ho   niekto vidí. Nehanbil sa za ňu a za seba. Nemyslel viac, že je Hana   len kuchárka, a on vzdelaný, juris doktor, komisár policajnej správy,   štátny úradník.
    </tei:p>
    <tei:p>
     Za svätým Jánom Nepomuckým videl koniec farbistého slnečníka.   Náčelník bol ešte za múrikom. Nie je ešte deväť — posledný termín.   Ináč by sedel vo svojom foteli… Dobre je…
    </tei:p>
    <tei:p>
     Keď už sedel v úrade nad aktami, zasmial sa sám nad sebou.
    </tei:p>
    <tei:p>
     „Uvidel som, odovzdal som, a — nič nenechám tak.“
    </tei:p>
    <tei:p>
     Ten doktor mal pravdu, čo radil: „Neškobli sa, lebo sa ti výsyp   rozlezie po celom tele.“ Nepočúvol ho. Poškrabal sa, aby si uľavil, a   výsyp sa rozliezol. Svrbelo ho ísť k Hane. Šiel a vrátil sa s Aničkou   v myšlienkach a v srdci. Láska sa mu rozliala po celom srdci.
    </tei:p>
    <tei:p>
     Haninu dôveru si získal. Hrádzu spoločenských rozdielov prekročil.   Lásku jej vyznal a spečatil významným bozkom. A teraz čo? Nasledovalo   by zasnúbenie a potom ženba. Rodina bude proti tomu. To by ho mrzelo,   ale neprekážalo mu. Konečne, on sa žení, on bude s ňou žiť a nie   matka, sestra, bratia, švagriné. Prekáža dvoje. Po prvé: neisté   postavenie. Náčelník sa hnevá a pani náčelníčka tiež. Teda je isté,   že ho v najlepšom prípade preložia… Keby bol aspoň organizovaný v   niektorej politickej strane. Politický tajomník by ho do neba   vychválil a našiel by sa hneď minister, ktorý by sa ho zaujal. Ešte   lepšie by bolo,keby tak ako jeho šéf mal legitimácie všetkých strán,   potom by zakročila celá vláda. Človek by sa stal nepremožiteľný. Táto   chyba sa azda ešte dá napraviť za cenu niekoľkých krokov a niekoľkých   korún. Bolo by treba prejsť do sekretariátov a zložiť členské. To   všetko by ho stálo, povedzme, sto korún. I to je mnoho rátané. Možno,   že úradníci majú lacnejšiu cenu… ale je tu druhá, vážnejšia prekážka.   Prekážka existenčná. Ako by mohli jestvovať dvaja žobráci, ktorí ani   nežobrú, ani nekradnú?
    </tei:p>
    <tei:p>
     Landík začal rátať. Koľko má hrubého príjmu? Koľko z toho stiahnu   na penziu, na riadnu daň, na menovanú prechodnou, ale zato stálu daň,   na daňové nedoplatky, na zníženie platu, na liečebný fond, na zálohy,   na pôžičku práce?… Ostávala rýdza čiastka, a to bola taká malá suma,   že na túto sa ženiť by bola veľká ľahkomyseľnosť.
    </tei:p>
    <tei:p>
     Chytil sa za hlavu… Všetko vraví o pokroku, o tom, ako ľudstvo   napreduje a rozvíja sa. Áno, všetko, len úradník nie. I raky idú   kedy—tedy napred, ale úradník nedajbože. To sú azda jediné tvory na   svete, čo rastú nadol. Sú síce akési triedy a stupne nahor, ale to je   sypanie prachu do očí. I keď sa škriabeš, pridajú ti toľko tiarch, že   je skoro lepšie zostať dolu. Väčší titul — väčšie ťarchy a zrážky.   Musíš byť čistý, kradnúť nesmieš, a ešte ťa i zamestnávateľ   gentlemansky očistí. Každý mesiac je neskoršie prvého najprv o deň,   potom o dva, o desať, o tridsať, možno, že nakoniec budú úradníci   ešte platiť za to, že sú v službe. Nobile officium… Dobre by bolo   pripraviť sa na žobranie. To je výnosnejšie. Milosrdenstvo sa ešte   nájde u obyčajných ľudí… Nie, nečuduje sa už, že jeho šéf Brigantík   obedúva v kuchyni a sám utiera riad, že po úradoch sú títo proletári   takí nevrlí, hašteriví, zamračení, studení, nezdvorilí, neúctiví. Sú   to robotníci, ktorí nepozdravia ani domáceho pána, u ktorého robia,   nezaďakujú za pozdrav, keď prídeš k nim, neodvrknú, keď sa od nich   odporúčaš. A ešte úsmev požadovať od nich!
    </tei:p>
    <tei:p>
     Budúcnosť sa mu zdala hrobová jama. Do tej jamy by mal strhnúť   Aničku, toto dobré, charakterné, krásne dievča. Popanštiť ho a žiť   tak, ako kedysi on s matkou, keď spával, jedol, učil sa v jednej   izbičke, kde sa i varilo, i pieklo, i umývalo, i pralo! Strašné!
    </tei:p>
    <tei:p>
     Prerátal ešte raz výdavky.
    </tei:p>
    <tei:p>
     „Bývanie pre dvoch s kuchyňou dvesto korún, možno i viac. Musím sa   zaujímať. Strava, raňajky, obed, olovrant, večera, kedy—tedy s pivom,   minimo kalkulo denne dvadsať korún, to je mesačne už osemsto korún.   Láska síce hreje, ale v zime bude treba prikurovať. Spáli sa i tristo   korún, prerátajúc to na mesiac, dvadsaťpäť korún. To je spolu osemsto   dvadsaťpäť. Zamilovaní najradšej sedia potme. Ale na „lucida   intervalla“ titulom dosvetľovania musíme rátať mesačne tridsať korún.   To je osemsto päťdesiatpäť. Potom, okrem riadneho piva osobitné pivo.   Nič. Nemusíme piť, ako matka vravievala. Lenže po šťavnatých párkoch,   údenine, oškvarkoch akože si nevypiť? To by človek dostal pípeť.   Radšej ku krčmárovi, ako k lekárovi. Rátam jeden veľký pohár na deň   po dve koruny. Hí! Šesťdesiat korún. To je deväťsto pätnásť.   Fajčenie. Matka vravela: „Nefajčiť.“ Nefajčiť, nefajčiť! Čo máš zo   života, keď si nedožičíš ani najmenšiu radosť. Rátam desať zoriek na   deň. To je bagateľ. Mesačne tridsať korún. Spolu deväťsto   štyridsaťpäť. Holenie každý druhý deň po tri koruny i s prepitným,   päťdesiatštyri korún. Pre kristapána! To je deväťsto deväťdesiat! A   čo by som nebol taký medveď ako Dubec. Želke nijako neprekážali tie   chlpy na tvári, v nose, ušiach a na prstoch. Radšej išla s ním ako so   mnou.“
    </tei:p>
    <tei:p>
     Po Želke mu prišlo na um, že Anička nenosí krátke vlasy. To je   úspora. Nebude sa jej treba ani holiť, ani strihať, ani kučeriť. Má   svoje obrvy, svoje ústa, svoju pleť. Farby, vodičky, krémy odpadnú.   Po farbení mu prešla myseľ na umývanie a pranie. No, koľko? Vezmeme   štyridsať korún. Tisíc tridsať. Z prania preskočil na bielizeň. Nič.   Veď nepríde bez košele. Zásteriek a rozličných tých šatôčok má iste   dosť. Potom šaty. Anička vie šiť a ušije si, čo jej treba. Ale   vezmime na šaty pre obidvoch ročne dvetisíc korún, to je na mesiac   sto šesťdesiatšesť korún šesťdesiatšesť halierov. Klobúky, kravaty,   topánky sú už zarátané v šatách.
    </tei:p>
    <tei:p>
     No, čo ešte?
    </tei:p>
    <tei:p>
     Pravda, výdavkov je toľko, ako trávy zelenej, nekosenej. Akej   farby je tráva? Zelenej. Práve takej, akej sú tie podlhovasté   papieriky. Skoro zabudol na splátky za knihy. Počkaj! To je tridsať   korún mesačne. Za sošku Nedáme sa! mesačne desať korún. Za sošku Ani   piaď z nášho! tiež desať korún. Za Čachtickú paniu s Móricom   Beňovským zasa desať. Onyxové ťažidlo pre múzeum sedem korún. Za   žreby Matice slovenskej je dlžen dvadsať korún. Na podiely Živeny má   platiť päťdesiat korún štvrťročne…
    </tei:p>
    <tei:p>
     Nuž a to všelijaké členské: do Matice slovenskej, do Muzeálnej   spoločnosti, do Slovenskej ligy, do Sokola, do Združenia štátnych   zamestnancov? Na Rovnosť, založenú s Tolkošom, ani nepomyslel. Potom   noviny. Bez novín sa nedá žiť, ako bez vzduchu, čo len Polední list a   Slovenskú politiku… Potom, potom, potom… Cirkevná daň…
    </tei:p>
    <tei:p>
     I so svadbou budú mimoriadne výdavky. Najmä so zaopatrením   dokumentov… Akože to bolo s tým rakúskym zajacom, čo prebehol k nám a   ponosoval sa svojmu kolegovi, že je v Rakúsku pohon na zajace, chcú   ich vyhubiť, i jemu už prestrelili ucho i labu, tam je nie v istote,   v Československu bude mať azda pokojnejší život. „To sa mýliš,“ vraví   mu kolega, československý zajac. „U nás je pohon na somáre.“ „Čo ja   mám so somármi, ja som predsa zajac.“ „Veď áno, ale kým dokážeš, že   si zajac a nie somár — sto ráz ťa chytia…“ Pre seba i Aničku domovský   list, rodný list, krstný list. Treba dokázať, že si sa narodil, že ťa   pokrstili, že si mal rodičov, že sa i tí narodili, pokrstili,   zosobášili, že si mal starých rodičov, dedov, že mali meno a aké.   Ináč nedostaneš vysvedčenie o štátnom občianstve, ktorého teraz i k   smrti treba, lebo bez neho zostaneš bezprávnym subjektom, večne   živým, nijaká matrika sa ti neotvorí, hrob ťa neprijme a zem vyhodí.   Pod zemou si môžeš odpočinúť a ležať hore bradou len vtedy, ak máš   vysvedčenie o štátnom občianstve… Duplované ohlášky. Duplovaná   svadba, aby bola vernosť „na betóne“. U notára preto, aby sa notár   nenahneval, u farára preto, aby sa ti nepomstil. Večná škoda, že sú   štátne matričné úrady nie tak rozdelené ako kostoly, na katolícke a   evanjelické, tak by bola vernosť zo železa. „Ozaj! Ešte i o   nenarodených deťoch budú potrebné listiny, ak je Anička evanjelička,   lebo bez reverzov ma náš farár nezosobáši.“ Kto to všetko bude   financovať?
    </tei:p>
    <tei:p>
     Plat je preč. Kto dá na dokumenty, notárovi, farárovi, ohlášky,   svadbu, hostinu? Landík ani nevedel vyrátať, čo to všetko bude stáť.   Pomyslel si na bratov, na tetku Miklovú, či by mu nepožičali. Sotva.   Tí sa budú usilovať, aby svadbu prekazili, nie že by mu pomohli a   uľahčili trudnosti. Povedali by: „A mne kto dal, keď som sa ženil?“   Števko by hneď vytiahol notes a vyrátal, že sa mu to nevyplatí, keď   už dávať, tak radšej do nejakých pevných cenných papierov. Ďurko by   sa zmrštil a vyhodil by mu na oči: „Nepodporujem ľahkomyseľné chúťky.   Čo sa ja musím napracovať, kým zarobím sto korún.“ Tetka by sa   vyhovorila na dane a sociálne ťarchy. Nie, to by nestrpel. Povadil by   sa s celou rodinou na celý život… Azda by bolo najlepšie, keby si v   banke pripožičal k tým päťsto korunám ešte aspoň tisícku. Bez žíranta   nedajú. Kto by mu i žíroval? Novotný? Sakulík? Tí majú plat   sekvestrovaný na desať rokov. Matka? Neraz ju už chcel získať na   podpis, vždy povedala: „Nie. Máme príklad u otca, čo robia zmenky.   Prikrývaj sa perinou, pokiaľ ti stačí. Ja ti, Janíčko, ani zmenku,   ani zmenôčku nepodpíšem.“ Bojí sa bánk ako čerta. „Ďatelina na Ostrme   taký požičaný groš. Chytro sa vysuší, a ostaneš holý ako ostrm.“   Staré náhľady ľahko nezrútiš… Keby aj bol žírant, banky dnes ani na   žíranta nedajú. Načo sú? Sám pánboh vie. Len nedávno sa mu ktosi   ponosoval, že potreboval súrne maličkosť, päťtisíc korún. Čo sa vraj   nabehal. Na lombard cenných papierov nedali, že vraj neisté časy,   pridal k nim pätnásťtisíc kusov účastín banky Kriváň. Smiali sa, že   tá žije iba z nového bankového zákona, ktorý dovoľuje, aby banka   pýtala naspäť od svojich direktorov, úradníkov všetky tantiémy,   odmeny a platy, čo im vyplatila len—len že nie od samého založenia   štátu. Vyberá si po kamarátsky takých, čo boli solidní, svedomití a   nasporili si niečo, lebo to boli tí, čo zavinili, že sa banka našla v   tiesni, mala straty a musela si pýtať podporu z takzvaného   Všeobecného fondu, čiže od štátu… V nedostatku iných obchodov   prepúšťajú starých, zaslúžilých úradníkov, a aby mohla platiť   tisnúcich sa na ich miesto nových generálnych a negenerálnych,   obchodných a neobchodných direktorov, dirigentov a správcov, nechce   platiť ani prichodiacu penziu, lebo, pravda, každý, kto chce penziu,   zavinil, že banka mala straty, nech teda penzista platí stratu, a nie   my penziu. A chudák penzista miesto penzie má hneď dva procesy. Jeden   on vedie proti banke pre penziu, druhý banka proti nemu pre vrátenie   platu, odmien a tantiém, a do výhľadu stavia tretí proces pre   vrátenie zavinených strát. Je tu i štvrtý proces, ktorý ide o nervy.   Tento je hlavný. Ak penzista vydrží s nervami, vyhrá. Ak nevydrží,   prehrá. Obyčajne banka má i dlhší život i tuhšie nervy. Drancuje,   otravuje, ničí zdravie svojich bývalých statočných pracovníkov.   Vyhráva a z toho žije… Nie, pán Ypsilon! Najlepšie urobíte, keď si   týmito pätnásťtisícimi účastinami vytapacírujete klozet… Doniesol im   na zmenke žíranta milionára, no keď nie milionára, iste polmilionára,   a v banke mu predsa nepožičali. Vraj pre hospodársku krízu. Aby   prišiel, keď pominie. To skorej ľudstvo pominie ako hospodárska   kríza. Nikdy hospodár nepovie: „Mám toho dosť. Dobre mi je.“ Chudoba   je večná ako nebo. Boh mocný a bohatý, ale ani tomu pre každého   nestačí… „Zálohu na služné.“ Treba udať príčinu. Udá, že sa chce   ženiť. „Tebe sa treba žeňiť,“ povedia. Budú žiadať správu od šéfa.   Krásna to bude správa. „Disciplinárku mu,“ odpíše, „nie ženu a zálohu   na svadbu.“
    </tei:p>
    <tei:p>
     Odhodil ceruzku a vstal od písacieho stolíka. Zašomral:
    </tei:p>
    <tei:p>
     — Bolo mi treba tie črievičky nosiť! Mohol som ešte počkať.
    </tei:p>
    <tei:p>
     Kopol do stoličky a začal sa prechádzať po kancelárii. Zastal pred   jedným obrazom, ktorý visel v izbe, a zahľadel sa naň. Ako čo by sa   modlil k svätému obrázku, zašeptal:
    </tei:p>
    <tei:p>
     — No, pomôž mi, pán prezident!
    </tei:p>
    <tei:p>
     Obraz sa nepohol, ale čosi akoby bolo zoskočilo z neho rovno do   komisárovej hlavy. Bola to myšlienka, ktorá hovorila: „Energia   nepozná beznádejný stav. Beznádejný stav je len smrť a hrob. Odtiaľ   niet východiska. Ty si živý a mladý. Východisko nájdeš. Len sa   pričiň, konaj, neustupuj!“
    </tei:p>
    <tei:p>
     Od obrázka prešiel k obloku. Bol ešte väčšmi prachom zapadnutý ako   pred dvoma týždňami. Kedysi do jeho prachu vpísal meno „Hana“.
    </tei:p>
    <tei:p>
     Túto Hanu Maťko alebo zotrel, alebo, čo je omnoho   pravdepodobnejšie, zapadla novým prachom. Napísal doň „Anička“ a jeho   prvým činom bolo, že zastal prostred kancelárie číslo 7, zdvihol päsť   dovysoka a zarečnil začiatok tretieho verša z #I#Hej,   Slováci:#-I#
    </tei:p>
    <tei:l>
     A nechže sa i nad nami hrozná búrka vznesie,
    </tei:l>
    <tei:l>
     skala puká, dub sa láme a zem nech sa trasie.
    </tei:l>
    <tei:p>
     A premeniac sa v nehybné bralo na obstrapkanom a vyšliapanom   koberčeku, dokončil slohu:
    </tei:p>
    <tei:l>
     My stojíme stále pevne, ako múry hradné.
    </tei:l>
    <tei:l>
     Čierna zem pohltni toho, kto odstúpi zradne!
    </tei:l>
   </tei:div>
   <tei:div type="chapter">
    <tei:head>
     15. Dvadsaťpäť korún
    </tei:head>
    <tei:p>
     Landík bol človek hrdý. Nechcel od nikoho pomoc a ako sme už   videli, najradšej by bol „praštil“ celým svojím úradom. Ale známosť s   Aničkou a odhodlanie, že sa s ňou ožení, hoci i dôchodky   nedostačovali, prinútili ho, aby bol praktickejší a neodhadzoval od   seba i to málo, čo má a čo je isté aspoň predbežne.
    </tei:p>
    <tei:p>
     Mohol prestúpiť napríklad do advokátskej kancelárie, ale   kancelárie boli už všade preplnené. Koncipienti pracovali zadarmo.   Ujímal sa náhľad, že vlastne praktikanti majú platiť advokátom za to,   že sa u nich učia, a nie advokáti praktizujúcim koncipientom, že im   pomáhajú pri písacom stolíku obhrýzať rúčky, otvárať dvere a kričať   do prázdnej predizby holým laviciam, ako čo by sa hrnuli stránky:   „Len pekne jedno za druhým. Čo sa hrniete?… Prosím, prosím, až keď   príde na vás rad.“
    </tei:p>
    <tei:p>
     Miesta nikde nebolo, a i keď bolo, plat nebol. Úrady odmietali   žiadosti so stereotypným: „Žiadosti nevyhovujeme pre nedostatok   miesta.“ Najviac, keď chceli byť krajší, doložili: „Po čase opätujte   svoju žiadosť,“ alebo: „Máme vás v patrnosti,“ čo znamenalo evidenciu   podľa Slovenskej reči. Slovom, ako predtým, tak najmä teraz bolo   veľmi časové porekadlo: „Lepší vrabec v hrsti, ako zajac v   chrasti.“
    </tei:p>
    <tei:p>
     Toto si pán doktor uvedomil. Uvedomil si i to, že zarečnenie   tretieho verša z Hej Slováci, čo aké bolo krásne, nestačí, aby zmylo   z neho biľag anarchistu a boľševika. Naopak, v tie časy táto hymna   akosi konkurovala s úradnou hymnou Kde domov můj a Nad Tatrou sa   blýska. Hej, Slováci spievali takzvaní autonomisti—opozičníci,   niekedy s pápežskou hymnou, niekedy bez nej. Týmto činom stávala sa   táto krásna pieseň demonštračnou piesňou proti vládnucim   centralistom. Spievať ju neodporúčalo sa štátnemu úradníkovi, najmä   takému nie, ktorý už bol podozrivý, že je povahy   „psychoanalytickokritickej“, zaoberá sa myšlienkami vyrovnávania   rozdielov medzi spoločenskými triedami, demonštruje za rovnosť, chce   sa oženiť so slúžkou, nie je spokojný s platom, a ktorému nadal   okresný náčelník, že je burič.
    </tei:p>
    <tei:p>
     Spomenul si, čo mu nedávno Kvirín Čížik, správca daňového úradu a   bývalý legionár, rozprával pri pive U barana. Tento vážny, asi   päťdesiatročný človek sa v mimoúradných hodinách zapodieval okrem   pestovania hydiny i zjednotením legionárov a písal články, veršíky do   časopisu Legionárske sjednocení.
    </tei:p>
    <tei:p>
     — Napísal som, — hovoril, — taký hlúpy verš — epigram.
    </tei:p>
    <tei:p>
     Vyňal papierik a prečítal:
    </tei:p>
    <tei:l>
     Ráno Anča nahnevaná
    </tei:l>
    <tei:l>
     práši kabát svojho pána.
    </tei:l>
    <tei:l>
     Rozkáž pán! Urob sám!
    </tei:l>
    <tei:l>
     myslí Anča jedovatá.
    </tei:l>
    <tei:l>
     Pán je skrytý do kabáta.
    </tei:l>
    <tei:l>
     Tu máš, tu máš, tu máš, pán!
    </tei:l>
    <tei:l>
     Trstenica práši, sviští.
    </tei:l>
    <tei:l>
     Pán je celý, kabát čistý.
    </tei:l>
    <tei:l>
     Anča myslí v úkryte,
    </tei:l>
    <tei:l>
     že je panstvo nabité…
    </tei:l>
    <tei:l>
     Občane môj, zlob sa, zlob!
    </tei:l>
    <tei:l>
     Máš tu šesťnásťhlavú vládu,
    </tei:l>
    <tei:l>
     tisícoké múry Hradu
    </tei:l>
    <tei:l>
     a v nich plno garderób.
    </tei:l>
    <tei:l>
     Papuľkou len klep a klop.
    </tei:l>
    <tei:l>
     Čisť a práš a búchaj v kriku
    </tei:l>
    <tei:l>
     a mysli si popritom,
    </tei:l>
    <tei:l>
     že si nabil republiku
    </tei:l>
    <tei:l>
     svojím tenkým prútikom…
    </tei:l>
    <tei:p>
     — Pražský cenzor to skonfiškoval… Povedzte mi, čo je v tom veršíku   proti štátnej zvrchovanosti, samostatnosti, celistvosti, ústavnej   jednotnosti alebo demokraticko—republikánskej štátnej forme našej   republiky?… Veď je tam práve povedané: „Hundrite, papuľujte, ako   chcete, svojimi jazykmi nezrútite našu republiku. Mýlite sa, že ste   ju nabili, ako tá Anča, čo si myslela, že nabila pána, keď mu prášila   kabát.“ Volali ma ad audiendum verbum. Sláva bohu, že nadriadený   vládny radca porozumel tomu, čomu nerozumel pražský cenzor… Možno, že   by ani nadriadený nebol porozumel veršu, ale na šťastie som   organizovaným socialistom. Zakročila strana… Takí sme teraz citliví,   pán môj!… I vy sa organizujte. Ja som sa vyhol kárnemu súdu len   pomocou strany… Mimo strán ste sám a sám. Nič nezmôžete. Budete   bodľačím pri ceste. Hocikto vám zotne červenú hlavičku paličkou, a   ani nezbadajú, že rozťaté steblo — zabitý človek. Keď ste v strane,   hľadia na vás ako na lúku s hodvábnou pažiťou, po ktorej neslobodno   hoci komu šliapať…
    </tei:p>
    <tei:p>
     Toto Landíka posmelilo. Odhodlal sa na druhý čin. Vstúpi do   politickej strany. Otázka bola už len, do ktorej.
    </tei:p>
    <tei:p>
     Takýchto strán bolo vtedy na výber. Čím väčší výber, tým ťažšie   vybrať. Boli strany „štátotvorné“ a „štátoborné“. Štátotvorné boli   iba tie, čo boli vo vláde, štátoborné tie, čo boli v opozícii.   Štátotvorné boli smeru centralistického, štátoborné autonomistického.   Centralisti žiadali jeden národ, jeden snem, jednu vládu, jednotné   súdnictvo, administratívu ,školy, poštu, vojsko, financie.   Autonomisti tvrdili, že je národov viac s osobitnými rečami a chceli   pre každú krajinu osobitný snem a aspoň osobitné súdnictvo,   administratívu a školy. Centralistické strany mali epiteton   „československý“, autonomistické epiteton „slovenský“.
    </tei:p>
    <tei:p>
     Na tomto epitete ako na kuracej nôžke stáli dva nepriateľské   zámky. Jeden s miešaným, ale zjednoteným „československým“ vojskom,   druhý údajne s „čisto slovenskými“ vojakmi. Medzi týmito hradmi šli   boje diplomatické, politické, novinárske, životné. Stalo sa, že sa   autonomisti dostali medzi hradby československého zámku a už „medzi   hradbami bojovali“, ale ich odtiaľ zasa vytisli. Boj zúril ďalej.   Stalo sa i to, že centralisti autonomistov už celkom odzbrojili,   pochytali, pozatvárali, ich krvavé ústa pozašívali, ale ich zas   vypustili, zbraň vrátili a švíky povyberali. Boj sa obnovil ešte s   väčšou silou.
    </tei:p>
    <tei:p>
     Toto epiteton, táto kuracia nôžka drobila sily nielen v politike,   ale i vo vede a v umení, v rodine i v spoločnosti. Utvorila sa nejaká   učená spoločnosť slovenská, hneď pri nej vyrástla učená spoločnosť   československá. Bolo slovenské národné múzeum. To nestačilo. Utvorilo   sa československé múzeum a dostalo miestnosti v „zemedelskom“ múzeu.   Bola akási osvetová spoločnosť slovenská, musela byť pri nej hneď   iná, československá. Združili sa slovenskí spisovatelia alebo   výtvarníci, už vbili klin medzi nich so združením československých   spisovateľov a iných umelcov. Bol československý Sokol, musel lietať   i Orol. Dostal kinolicenciu Sokol, musel ju mať i Orol i Telocvičná   jednota. Tak to šlo rad—radom až po dedinské krčmy. Boli krčmy   československé republikánske tu sa schádzal maloroľnícky ľud; boli   krčmy ľudácke, tu pili straníci slovenskej ľudovej strany; boli krčmy   socialistov a tak ďalej.
    </tei:p>
    <tei:p>
     Ešte i sama slovenská literárna reč sa rozdvojila na úradnú,   „československú“, centralistickú, a na čistú slovenskú,   autonomistickú. Kto vravel „kružidlo“, „pravítko“, „inkúst“,   „mluvnica“, „menovite“, „okienko“, „rýchle“, „určite“, „modrý“,   „rôzne“, „nápadne“, „nemoc“ atď. bol centralista; kto hovoril   „cirkeľ“, „linonár“, „atrament“, „gramatika“, „najmä“, „oblôčik“,   „chytro“, „iste“, „belasý“, „rozlične“, „neobyčajne“, „choroba“,   miesto „zase“, „zasa“, miesto „snáď“ „azda“, miesto „jednoducho“   „proste“, kto „oznamoval“, a nie „zdeľoval“, kto „hundral“ a   „nebručal“, komu bol „niekto niečím“, a nie „voľakto voľačím“, kto   prichádzal „nepríhodne“, a nie „nevhod“, kto sedel „popoludní“, a nie   „poobede“, lebo veď poludnie je isté, a obed nie vždy, kto fajčil   „tabak“, a nie „dohán“, kto používal „vreckovku“ a nie „nosovku“, kto   bol „šedivý“, a nie „šedý“, kto „zauškoval“, a nie „fliaskal“, kto   „sa našiel“ v nepríjemnej situácii, a „neoctol sa“ v nej, keď padol   „horeznačky“, a nie „nazadok“, kto miesto toho, aby „robil“,   „pracoval“, kto bol „somár“, a nie „osol“ atď., bol autonomista.
    </tei:p>
    <tei:p>
     Nuž takýto boj trval i vtedy, keď sa dr. Landík rozhodoval, do   ktorej strany má vstúpiť.
    </tei:p>
    <tei:p>
     Rozhodne by škodilo, keby vstúpil do „protištátnej“ čiže   „štátobornej“ strany. Isté je, že i protištátne strany stali sa za   noc vládnymi a štátotvornými. Možno, že by to bolo výhodné už zajtra.   Ale žijeme dnešku. Musíme teda brať dnešnú politickú konšteláciu. Ono   je pravda, že opozičné strany sú akési sympatickejšie. Nielen preto,   že sú slabšie a odstavené od korýt, ale i preto, že sa človek v ich   časopisoch skôr dočíta, aké sú chyby a nedostatky, kde smrdí, kde sa   kadí a kde už horí, kde sú vredy a kde sa už otvorili. A keď sú to i   klebety. Klebety sa tak príjemne počúvajú. Klebety, klebety! Bohvie,   či sú to klebety? Ani tráva sa nepohne bez vetra… V tých oficiálnych   je len samá chvála a sláva. Všetko v poriadku. Vždy to isté mlátenie   „cupy—lupy, cupy—lupy“, ako v humne na dedine. Počúvaš. Akoby si   dedinského pastiera počúval, vždy to isté „tuuú tuú, tuú“, alebo   večer hlásnika, vždy len „Chváľ každý duch Hospodina“.
    </tei:p>
    <tei:p>
     Landík dlho uvažoval, ktorá strana je najlepšia.
    </tei:p>
    <tei:p>
     Ťažko bolo zistiť.
    </tei:p>
    <tei:p>
     Každá strana bola dobrá, každá mala samé zásluhy o ľud, o národ,   keď čítal časopis, a každá bola zlá, samý trúd, nehybnosť, klam,   ziskuchtivosť, perfídne lži, keď čítal časopis inej strany. Vraví sa,   že nepriateľ najlepšie pozná slabiny nepriateľa. Strieľa do nich, aby   nepriateľa premohol.
    </tei:p>
    <tei:p>
     Landík začal čítať rozličné noviny, aby sa orientoval.
    </tei:p>
    <tei:p>
     Agrárnici písali a vraveli: „Socialisti? Tí by z nás zodrali kožu…   Tie ich miliónové paláce, státisícové riaditeľské platy, to sú naše   mozole, náš pot, naša krv… Vysoké platy. Určený čas práce. Sociálne   vymoženosti. To všetko my platíme, lebo robíme od svitania do noci.   Za týždenný plat nekúpime ani pár baťoviek… Dusia nás dane, hrdúsia   sociálne ťarchy… Roľník by sa vyvalil keby nie náš zaslúžilý vodca,   náš pán minister… Keď sa roľník vyvalí, nastane hladový mor…“
    </tei:p>
    <tei:p>
     „Chudáci,“ myslel si Landík.
    </tei:p>
    <tei:p>
     O hodinu neskoršie čítal Robotníka. Tam stálo o akýchsi   bruchopasníkoch, nenažrancoch, ľudožrútoch, ktorí by chceli všetko   pohltať, čo je na zemi a v zemi, drevo, uhlie, obilie, a nám aby   zostalo kráľovstvo nebeské. Ďakujeme za takú lásku. My sme za   „otčenáš“, ale s malým dodatkom: „Chléb náš vezdejší dej nám za facku   dnes a hneď…“ Reflácia?… Figu… Zamedzenie dovozu obilnín z cudziny?…   Figu!… Spájanie sa s tými čiernymi čertmi, černokňažníkmi, nočnými   švábmi, aby nás mohli odstaviť?… Figu!… To sa vám nepodarí. Nebude   zeleno—čierna diktatúra.
    </tei:p>
    <tei:p>
     „Veď to oni o agrárnikoch,“ myslel si Landík. „Chudáci   socialisti!“
    </tei:p>
    <tei:p>
     Podarilo sa mu vypočuť politickú mienku Bonifáca Mederského,   tajomníka Československej lidovej strany. Tento hovoril:
    </tei:p>
    <tei:p>
     — Deti sa hrajú na politikov. Koľkože bude tých autonómií? — Čítal   ich na prstoch: — Česká, moravská, sliezska, slovenská,   podkarpatskoruská, maďarská, nemecká. To je sedem. Sedem snemov.   Sedemkrát šestnásť „kvasiministerstiev“, sedem „kvasivlád“, sedmoraké   zákonodarstvo, súdnictvo, administratíva. Sedem záplat na novučičkej   novej republike, a to ešte takej malej, ako je naša. Bolo by vidieť   iba záplaty. Potrebujeme jedny pevné šaty, a nie vytrhnutú nohavicu   alebo rukáv. Deti.
    </tei:p>
    <tei:p>
     „To on o slovenských ľudákoch a národniaroch,“ myslel si Landík a   prisvedčil Bonifácovi.
    </tei:p>
    <tei:p>
     Nevieme, či rátal na gombičkách, ale napokon sa rozhodol pre   agrárnu stranu.
    </tei:p>
    <tei:p>
     Nie, neboli to gombičky. V duchu si odôvodňoval, že nemá síce ani   piaď zeme, ale chodí po nej a do nej ho zahrabú. Nad jeho rakvou bude   hovoriť kňaz: „Prach si a v prach sa obrátiš. Pokoj prachu jeho! Nech   mu je zem ľahká!“ Po smrti prispeje svojím rozkladom na masť oráčiny,   na tučnotu klasu, na zeleň trávy, na farbu kvetov. Prečo by neprispel   roľníctvu za živa? Lesy, háje, polia, rieky, potoky sú síce cudzie,   ale ho vždy láskavo prijmú ako svojho. Vtáctvo, zvery, ryby môžu byť   jeho, ak chce — za malý groš… I táto ceruzka má svoj pôvod v zemi.   Grafit. Drevo. I tento linonár. I tento papier. I toto pero sa vyrobí   pomocou ohňa, sýteného čiernym horiacim kameňom, vydolovaným z ňadier   zeme… Tento kabát, košeľa, golier, manžety, kravata, klobúk, všetko   vyrastá zo zeme, aby poslúžilo a vrátilo sa naspäť do zeme… Nie div,   že keď sa Krištof Kolumbus plavil do terajšej Ameriky a videl jej   brehy, všetci, čo boli na lodi, s oduševnením volali: „Zem, zem,   zem!“
    </tei:p>
    <tei:p>
     Pomyslel si i na to, ako roľník lipne na kúskoch svojich rolí, ako   ľudia bažia za zemou, ako sa ňou opájajú, keď jej je viac, hrdnú a   prepíjajú po kúsku, odurmanení jej čiernymi hrudami, z ktorých ako čo   by vyrastalo zlaté víno v miliardách zlatých tenučkých kalíškov.   Neviditeľná ruka kolembá kalíštekmi, neviditeľné ústa šumia a   privolávajú gazdovi: „Na zdravie, náš gazda, pi gazda, pi, zabav sa,   zakartuj si, tancuj, podmaňuj, rozhadzuj!“ A gazda pije, zabaví sa,   kartuje, tancuje, podmaňuje, rozhadzuje… Tak prechádzajú majetky z   rúk do rúk… Iste tak pošiel i otcovský majetok… Tak pôjde i tetkin   majetok, keď príde na to čas. Zem je ako peniaz, odkotúľa sa práve   tak, ako sa prikotúľala.
    </tei:p>
    <tei:p>
     Vyhľadal agrárneho tajomníka Ďurka Mikesku, mladého   tridsaťpäťročného človiečika s veľkou vyholenou tvárou, úzkym čelom,   tuho pričesanými svetlými vlasmi, ktoré sa na vŕšku hlavy   odškerovali, s rovnými, širokými, vypchatými plecami, objemnými bokmi   a zadkom, v gamašiach, v malom zelenom klobúčiku s tučným umelým   pšeničným klasom za pletenou šnúročkou, veľkou ďatelinou na prsiach a   plniacim perom v bočnom vrecku. Spýtal sa ho:
    </tei:p>
    <tei:p>
     — Čo stojí jedno organizovanie?
    </tei:p>
    <tei:p>
     — Dvadsaťpäť korún, — povedal politik.
    </tei:p>
    <tei:p>
     — Tu sú.
    </tei:p>
    <tei:p>
     Tak sa stal Landík členom Republikánskej strany maloroľníckeho   ľudu. O niekoľko dní dostal i legitimáciu.
    </tei:p>
    <tei:p>
     Tým prestal byť ojedinelým človekom, opusteným komisárikom v   štátnej službe. Stal sa celou, mohutnou a vplyvnou stranou, ktorá v   tie časy hrala politický prím. Na rozdiel už poukázal Kvirín Čížik.   My za ním opakujeme, že je to taký rozdiel, ako byť odtrhnutým   lístkom, čo nevie, kam ho vietor odnesie, a byť stromkom vo veľkej,   múrmi obohnanej, stráženej záhrade, ktorý urodí, boh dá, šľachetné   ovocie. Veľký rozdiel.
    </tei:p>
    <tei:p>
     Tento rozdiel chcel hneď i vyprobovať. Zveril sa so svojou   „aférou“ agrárnemu tajomníkovi, nie naschvál, len tak mimochodom, aby   sa nevidelo, že chce využiť svoje postavenie nového, slabého ešte a   skromného, ale zato oddaného straníka.
    </tei:p>
    <tei:p>
     — Hja, pán doktor, — usmial sa tajomník, — vy ste len sedmičkou v   hre, a tu hrá i deviatka — Tolkoš s dolníkom—náčelníkom, ktorí sú   tiež v našej strane. Tí vás prebijú.
    </tei:p>
    <tei:p>
     Landík odišiel sklamaný.
    </tei:p>
    <tei:p>
     Teda ani pažiť, po ktorej nesmie hocikto šliapať, ani mladý   stromček v chránenej záhrade, ale sedmička.
    </tei:p>
    <tei:p>
     „Darmo je, niet rovnosti na svete nikde,“ myslel si, kráčajúc po   chodníku a oceňujúc chodcov. „Tento nebude viacej ako osmička; henten   s pinčom a paličkou s kostenou rukoväťou — veď je to advokát   Winterstein — ten bude azda horník; ten žobráčik tam sotva patrí do   hry, odhodená, ošúchaná, nalomená karta.“
    </tei:p>
    <tei:p>
     O niekoľko dní v isté predpoludnie navštívil Landíka sám pán   agrárny tajomník Ďurko Mikeska.
    </tei:p>
    <tei:p>
     — Túz sa zaujíma o vás, pán doktor, — povedal mu.
    </tei:p>
    <tei:p>
     — Aký túz?
    </tei:p>
    <tei:p>
     — Zelený. Sám pán minister vnútra. Predseda našej strany… Tu mi   píše jeho osobný tajomník, odborový radca Dorazil.
    </tei:p>
    <tei:p>
     Vytiahol list z bielej hrubej obálky a hľadiac doň,   pokračoval:
    </tei:p>
    <tei:p>
     — Akýsi Dubec, hlava obilného syndikátu, veľký pán, — poklonil sa   tajomník neviditeľnému pánovi, — žiada, aby ste hneď boli preložený z   okresu niekam na východ, na miesto, kde slnko nesvieti, — tak píše, —   kde slnko nesvieti, ako nesúci, arogantný úradník… Čo ste   porobili?
    </tei:p>
    <tei:p>
     „Dubec, Dubec,“ rozmýšľal Landík omráčený. „Aký je to poloboh?“   Dávno nemyslel na Želku a na Dubca skoro celkom zabudol. Len po   chvíli sa mu vynorila v pamäti prekotená brička s omdletou Želkou a   Dubcom, ktorý prišiel pomáhať. Rozpovedal všetko tajomníkovi, i to,   ako sa jeden druhému predstavili: „Vy neviete poháňať!“ predstavil sa   mu Dubec. „Vy neviete jazdiť!“ predstavil sa Dubcovi on. Cez celý čas   rozprávky mu húdlo v myšlienkach: „Tak som stratený… Som   stratený.“
    </tei:p>
    <tei:p>
     — Iba ak pre moju ráznu odpoveď, — vysvetľoval. — Inú vinu   nemám.
    </tei:p>
    <tei:p>
     — Vinu nemáte, ale pech, — zvesil hlavu tajomník.
    </tei:p>
    <tei:p>
     Mal akúsi nejasnú sústrasť s mladým doktorom, hoci sa v duchu   skoro čudoval, že Landík stojí ako svieca a ani sa len o múr   neoprel.
    </tei:p>
    <tei:p>
     — A čo chce zelený túz? — spýtal sa tajomníka.
    </tei:p>
    <tei:p>
     — Informáciu… Zle je ťahať sa za prsty s takými veľkými pánmi, —   vrtel hlavou tajomník.
    </tei:p>
    <tei:p>
     „Môj stav je beznádejný,“ letelo komisárovou hlavou, „poletím…   poletím … Čože zmôže zelená sedmička proti zelenému túzovi?… Škoda   bolo dávať dvadsaťpäť korún do kasy.“
    </tei:p>
   </tei:div>
   <tei:div type="chapter">
    <tei:head>
     16. Udavači
    </tei:head>
    <tei:p>
     Sadli si.
    </tei:p>
    <tei:p>
     Sekretár agrárnej strany Ďurko Mikeska na stoličku z ohýbaného   dreva, ktorá bola pri písacom stolíku, a komisár Landík za svoj   písací stolík.
    </tei:p>
    <tei:p>
     Taký písací stolík je ako oltár v kostole. Pred oltár môže iba   kňaz, za úradný písací stolík len úradník.
    </tei:p>
    <tei:p>
     Landík, keď si zaň sadal, naťahal do seba povetrie a pomaly,   trhano vypúšťal ho nosom. Znelo to tak ako dlhý, trasľavý vzdych.   Pomyslel si, že už nebude dlho sadať na túto stoličku a za tento   stolík. Už neveril, že vyviazne. Tolkoš ho udal, Brigantík sa   ponosoval na neho a teraz Dubec so zeleným ministrom.
    </tei:p>
    <tei:p>
     — Čo o mne napíšete? — spýtal sa sekretár.
    </tei:p>
    <tei:p>
     — Odpíšem, že ste v našej strane, — uistil ho tajomník.
    </tei:p>
    <tei:p>
     — Nič viac? Nepridáte nejakú ozdobu?
    </tei:p>
    <tei:p>
     — Akú ozdobu?
    </tei:p>
    <tei:p>
     — Takú nejakú peknú: „Našej strane veľmi oddaný,“ alebo   „nádejeplný“, „škoda by ho bolo“, „prepotrebný“. Dám vám za to   cigaretu, — zažartoval.
    </tei:p>
    <tei:p>
     — To môžem. Veď je pravda, že by sme vás tu veľmi potrebovali.   Lenže neviem. Bojím sa.
    </tei:p>
    <tei:p>
     — Čoho?
    </tei:p>
    <tei:p>
     — Dubec je iste mohutný straník. Veľký pán.
    </tei:p>
    <tei:p>
     — Veľký pán! — buchol komisár prstami o stolík v hneve. — Zas s   tým panstvom začínate? — Spomenul si na spor, ktorý mal s okresným   náčelníkom o pánoch a sluhoch. — Čo tu ustavične každý len o pánoch!…   Poznáte tú historku?
    </tei:p>
    <tei:p>
     — Akú?
    </tei:p>
    <tei:p>
     — Vyhodili sedliaka z úradu, lebo trošku silnejšie prízvukoval   slová a bol požadovačný. Možno, že to bol sedliak, ktorý mal ešte v   nose americké povetrie… Veď viete, v Amerike pracuje ako kôň, príde   domov a nevie prenachváliť americkú slobodu… Nedal sa. Rozkročil sa   naširoko ako starý dub, a jeden konár hore, druhý napravo, začal   rozhadzovať rukami a kričať: „A to je republika? To je demokracia? To   sa so mnou nikdy nestalo. Nedám sa vyhodiť!“ Ale sluha nedbá, ťahá ho   k dverám a vraví mu: „Čušte! Predtým vás každý deň vyhodili.“ „No,   áno,“ prisviedča s krikom, „ale to boli páni.“ Vidíte, ani sedliaci   nás neuznávajú za pánov.
    </tei:p>
    <tei:p>
     — Celkom múdro, — zasmial sa sekretár, — konečne jeden sebavedomý   sedliak, ktorý sa nedá vyhadzovať.
    </tei:p>
    <tei:p>
     — To je tak. Lenže nie o tom je reč. Tu je otázka, prečo nás   neuznáva za pánov.
    </tei:p>
    <tei:p>
     — Ľud sa už dosť nabál pánov, nech sa teraz páni boja ľudu.
    </tei:p>
    <tei:p>
     — Ach, — zmŕštil sa Landík, že ho sekretár nechápe, a začal   vysvetľovať, že každý hľadá popularitu v mase, lebo sa teraz hlasy   spočítavajú a nevážia. — Numeranda sunt vota, non ponderanda, —   povedal po latinsky. — My potrebujeme ľud, a nie inteligenciu, pánov…   Ten sedliak pôjde rovno k vám a rozpovie, že ho z úradu vyhodil ten a   ten. Čo urobíte?
    </tei:p>
    <tei:p>
     — Oznámim chlapa.
    </tei:p>
    <tei:p>
     — No, vidíte. A ani sa nespýtate, prečo ho úradník vyhadzoval, a   ak je náhodou vaším straníkom?
    </tei:p>
    <tei:p>
     Sekretár nemohol povedať: „To je iné.“ Musel byť logický a   povedal:
    </tei:p>
    <tei:p>
     — To je jedno. Taký straník škodí strane. Preč s ním!
    </tei:p>
    <tei:p>
     — A tu sme! Ten sedliak to vie. Nebojí sa.
    </tei:p>
    <tei:p>
     — Nech sa nebojí.
    </tei:p>
    <tei:p>
     — Dobre. Súhlasím. Ale potom nech sa nebojí ani ten úradník. Kde   sa úradník trasie, niet úradnej autority; kde niet úradnej autority,   niet poriadku. Dnes úradník nevie, odkiaľ dostane zaucho. Kvôli   popularite. Kvôli mase a hlasom… Ani vy by ste sa nemali báť.
    </tei:p>
    <tei:p>
     — Ja sa nebojím.
    </tei:p>
    <tei:p>
     — Pred chvíľou ste povedali: „Veľký pán. Bojím sa.“ Nebuďte horší   ako ten vyhodený sedliak.
    </tei:p>
    <tei:p>
     — Viete, jeho meno má blesk a cveng.
    </tei:p>
    <tei:p>
     — Blesk a cveng!… Strašne nepopulárne, — opáčil zádumčivo Landík.   — Duch času ho vylučuje. Pauperizujú nás i zhora, i zdola. Tisnú naše   „gigane“ dolu ako tekvice do vody, a ono tá tekvica sa vždy vynorí.   Stisli ju na jednom mieste, vykĺzne a ukáže sa na druhom. Nechcú, aby   sa niekto blýskal a cvendžal. Kto má viac, hneď je na pranieri. Každý   je hotový pľuť na vás. Závisť a nenávisť sa bude prelievať novinami   ako smradľavý žĺtok. Celá moderná literatúra povstane proti vám.   Všetci mladí básnici a spisovatelia vám nadajú do bachratých sviň,   ožranov, smilníkov, vydieračov, bezcharakterných lumpov a čo ja viem.   Chcú z nás mať haliere, a nie zlatky. Máme byť ako drobné robotnícke   domce. Nech je v nás tiež všetko liché, slabé, lacné, nesolídne,   netrvácne, nech sa hneď všetko kazí, lupe, láme, puká a na vnútorné   cenné a vzácne zariadenie aby nikdy neboli prostriedky… To je   populárne… A nám chýba práve to solídne, pevné, pekné i drahé   zariadenie — vnútrajšok, charakter. My sme moderná abeceda bez   veľkých písmen a interpunkcie… Čo sa má pýšiť také veľké „A“ nad   ostatnými malými písmenami, proletármi. Načo bodka alebo čiarka. Tie   len zastavujú rozmach kolektívu v pokroku, delia. Aká samostatnosť   slov? Nech sa slová spájajú na základe hesla: „Proletári, spojte sa!“   Pravda, tekvica sa vynára. Každý chce byť zlatkou, aby bol nad   halierikmi, chce byť palácom nad malými robotníckymi domčekmi, veľkým   písmenom nad písmenkami, bodkou, čiarkou, chce byť pánom, aby ho čert   vzal, nad otrokmi Panovať, rozkazovať, vyhadzovať! A keď mu to nejde   — udávať… Pozrite takého Dubca… Blýska sa a cvendží!… To vy vravíte…   No, hej. Má veľký majetok, peniaze, metresy, vplyv, jazdí, poľuje,   prijíma vysokú spoločnosť, je „osvietený“, je „pán“. A predsa je nie   pán, lebo jeho „panské“ alúry prijmú udavačstvo akoby nič. Nehanbí sa   ma neodôvodnene očierniť, mňa, komisárika, že som nesúci, arogantný   úradník, len preto, že som hneď nebozkal konce jeho žltých čižiem.   Chrobáčik sa opovážil zdvihnúť svoj fúzik. Mačka na kráľa hľadela…   Znútra sme chatrní a neslušní, pán sekretár. Preto nám vravia, že sme   brak… Nemáme právo ozdobovať sa drahými kameňmi, perím, kožušinami,   nemáme právo hovoriť o panstve, lebo dnu v nás niet ani zrnka zlata,   ani tône z rytierskosti a šľachetnosti. Ani toľkoto!
    </tei:p>
    <tei:p>
     Brnkol o necht prstom.
    </tei:p>
    <tei:p>
     Sekretár krútil hlavou:
    </tei:p>
    <tei:p>
     — Nám teda všetkým trčí slama z topánok?
    </tei:p>
    <tei:p>
     — Trčí.
    </tei:p>
    <tei:p>
     — I vám?
    </tei:p>
    <tei:p>
     — I mne.
    </tei:p>
    <tei:p>
     — I mne?
    </tei:p>
    <tei:p>
     — I vám. Všetkým. Predtým bolo panstvo cnosťou, dnes je   nadávkou.
    </tei:p>
    <tei:p>
     — A tí predošlí boli lepší?
    </tei:p>
    <tei:p>
     — Čoby boli. Len im toľko nenadávali a neohovárali ich, neudávali.   Boli bezpečnejší, a preto smelší…
    </tei:p>
    <tei:p>
     — A nespravodlivejší, — dodal sekretár.
    </tei:p>
    <tei:p>
     — Možno. Otázka je len, kde bola nespravodlivosť. Predtým to   odniesol sedliak, dnes úradník. Dnes sú časy prefíkaných zločinných   klebiet. Sme sadisti. Robí nám radosť, keď môžeme niekoho   potrápiť…
    </tei:p>
    <tei:p>
     — Neohovárajte, — prerušil Landíka sekretár.
    </tei:p>
    <tei:p>
     — Neohováram… Udávanie bolo systémom… Mali sme mnoho nepriateľov a   nikomu sme nedôverovali.
    </tei:p>
    <tei:p>
     Komisár uvažoval chvíľku, či to, čo by chcel povedať, nebude veľmi   korenené pre sekretára. A ak ho ešte i tento udá? Ale nebude sa báť.   I tak je už stratený. Povie mu to.
    </tei:p>
    <tei:p>
     — To bolo ešte za veľkých žúp. Písal som u župana Balažoviča.   Titulovali ma osobným sekretárom. Pán župan bol sympatický, žoviálny   starší pán. Veľmi ctený. Rád hovoril anekdoty a rád sľuboval. Jeho   anekdoty boli dobré, ale sľuby zlé. Vravievali o ňom „anekdotizujúci   a sľubujúci pán župan“, alebo „pán, čo sľub, to anekdota“. Neviem, čo   k jeho popularite viac prispelo, či sľuby, či anekdoty. Iste i to, i   to. Bol z tých ľudí, ktorí sa radšej priatelia nahor ako nadol.   Vyhľadával vysoké styky a miešal sa i do takých vecí, ktoré sa ho ako   administrátora nijako netýkali. Seba oceňoval vysoko a bol si vedomý,   aký vážny zástoj hrá nielen v župnej správe, ale i v celej vnútornej,   a myslím, i zovnútornej politike. Keď som počul, že ho ktosi nazval   „malým kráľom“, začal som ho upodozrievať, že po hlave štátu hneď on   nasleduje a minister v Bratislave je vedľa neho nula. Bol to človek   zdnuka dobrý, ale jeho myšlienky boli ľstivé, diplomatické, čertom   šité. Tak vyžadovali časy. Nadol bol zato vždy úctivý, láskavý a   povzbudzujúci. Mňa volal Janíčkom, a tak sa mi videlo, že ma má rád.   I ja som ho mal rád a slúžil som mu s láskou, povedal by som, s   akýmsi nadšením… Viete, vtedy bola ešte akási samostatná právomoc,   ktorej sa človek tešil, a preto sa zaujímal o svoj úrad. Nebola už   síce taká ako za malých žúp, keď župani žili ešte z autority bývalých   hlavných županov a každý mohol smelo o sebe povedať, keď sa niekto na   zákon odvolával: „Čo zákon? Ja, župan, som zákon.“ Len jedna veľká   škvrna zatmievala slobodu: udavačstvo. V úradoch bývali   anjeli—strážcovia, ktorí chránili poriadok za chrbtami svojich šéfov.   Oni korešpondovali s nebom a pánmi bohmi a ich mienka bola svätá. I k   pánu županovi chodil veľmi často, skoro denne, niekedy i viac ráz   denne, jeden takýto „anjel“. Menom Hrbík. Bol i zhrbený. Hlava stále   ovisnutá, ruky spustené ku kolenám, chrbát zohnutý. Ja si myslím, že   to bolo od mnoho poklôn. I keď nehybne stál, zdalo sa, že sa klania.   Široké okrúhle plecia až pri ušiach, akoby sa bál úderu. Nízky,   mäsitý, hrubý, tvár červenkastá, jabĺčka v lícach, holený. Keď vošiel   k županovi, hneď pri dverách sa poklonil raz, prostred izby druhý   raz, keď prišiel blízko k županovi tretí raz, a keď mu župan podal   ruku, štvrtý raz, štvrtý raz tak nízko, že skoro lízal parkety. Keď   vychádzal, išiel chrbtom, ako od nejakého kráľa v Španielsku za oných   čias, a poklonil sa aspoň päť ráz. „Však dobre vychovaný mládenec,“   povedal mi neraz pán župan, smejúc sa pritom, keď som odchádzajúceho   Hrbíka mal zjesť očami. Nikdy som totiž dovtedy nevidel, že by sa   ľudia tak veľmi a toľko ráz klaňali. To bola stelesnená poníženosť   pred svojím predstaveným. Vždy bol bystrejší ako ja. On podával pánu   županovi klobúk, paličku, rukavičky, zapálil mu cigaru, pomohol   obliecť a zobliecť kabát, otváral mu s poklonami dvere. Vždy veľmi   oddaný, úctivý, poddajné dôverný, zdvorilé usmiaty alebo ustarostený.   Stále chodil so svojím pánom hodnostárom, ako sa patrí, aspoň o pol   kroka za ním, ako dobre vycvičený milý malý psík, ktorý slúžil. Dával   labky, štekal, krútil chvostom, skákal, uťahoval sa, plazil, líhal k   nohám, lízal ruky, tancoval, staval sa mŕtvym podľa vôle svojho pána.   Ako jeho tôňa ťahal sa za ním alebo s ním do krčiem, do spoločnosti,   na hostiny. Sám platil šampanské, len aby bol i tak zhovorčivý pán   župan ešte zhovorčivejší. Keď si viac upil, a či sa len tak robil, že   prelial, začal hovoriť neželané pravdy. A to chcel Hrbík. Hneď dvíhal   uši, ňuchal a striehol ako vyžla. Opúšťal pána župana na päť, desať   minút, a už nie ako milý malý psík, ale človek, ktorý koná svoje   úradné povinnosti. Čo myslíte, kam odchádzal?
    </tei:p>
    <tei:p>
     — Nemám poňatie. Kam?
    </tei:p>
    <tei:p>
     — Do záchodu.
    </tei:p>
    <tei:p>
     — Chcel som povedať.
    </tei:p>
    <tei:p>
     — A hádajte, čo tam robil?
    </tei:p>
    <tei:p>
     — No, čo?
    </tei:p>
    <tei:p>
     Sekretár sa zasmial, ako čo by to bola zrejmá vec.
    </tei:p>
    <tei:p>
     — Nie to, čo si myslíte, — povedal vážne Landík. — Zapálil   elektriku, spustil vrchnák, sadol naň a aby nezabudol, čo veselý pán   župan pohovoril, naznačil si to do úradného notesa, aby mohol hneď   ráno podať „prísne dôvernú“ správu na „patričné“ miesto. Čudoval som   sa, že každé ráno sa ktosi telefonicky spytoval, či je pán župan v   úrade. Chceli vedieť, či nespí. Tohto Hrbíka som nemohol zniesť.   Inštinktívne som cítil, že je to podliak. Zazeral som naň. Bol som   voči nemu odmeraný, chladný, a čudné mi bolo, že sa schádza s ním pán   župan. Raz som musel na neho hľadieť veľmi pochmúrne, lebo keď   odišiel, pán župan prišiel ku mne, a hladiac ma po hlave, so smiechom   povedal: „Nehnevajte sa na neho, Janíčko. On koná iba svoju   povinnosť. Viete, kontrola. On mi je veľmi potrebný. Keby nie Hrbík,   tam „hore“ by ani nevedeli, že žijem, a ja sám by som nevedel, s kým   sa to vlastne stýkam, a nemal by som sa stýkať, s kým sa nestýkam, a   mal by som sa stýkať, kam chodím, a nemal by som chodiť, kam   nechodím, a mal by som chodiť, čo robím, a nemal by som robiť, čo   nerobím, a mal by som robiť. Nevedel by som o svojom najdrobnejšom a   najtichšom kroku. Nevedel by som, že som stál pred Grossmannovým   výkladom a dlho sa díval do jeho výkladu so všelijakými lahôdkami a   konzervami, čo je podozrivé, lebo som tým dal najavo, že by mi bolo   milé, keby mi Grossmann z tých lahôdok poslal, rozumie sa, do daru.   Nedozvedel by som sa, že som hral karty s podnikateľom Jarabým a   vyhral som dvesto korún, čo nie je také nevinné, lebo tá výhra,   ktovie, či nebola schválna prehra, a teda úplatok. Nebol by som si   pomyslel, keď pijem u fabrikanta Schröttera čaj a jeho pani mi dá   obložený chlebík, že zrádzam vlastne vlasť, lebo ten Schrötter chodí   stále do cudziny. Nevedel by som, čím voniam, ako smrdím, koľko   litrov vína a koľko veľkých pohárov piva som vypil, čo jem a koľko   ráz som bol v noci von. Takto som sa dozvedel, že náš sused lekár je   žid, a keď som nedávno prechorel, rozumie sa „od prílišného použitia   alkoholu“, zavolal som si tohto lekára žida, a máme tu predsa piatich   našich lekárov. Čo možno potom očakávať od ostatných obyvateľov, keď   župan dáva takýto príklad? Uznám, že to nebolo odo mňa pekné, ale   býva v susedstve, a mne bolo zle. Prečo má ten žid takú kresťanskú   tvár?… V ktorejsi dedinke ma vítali hasiči. Hrali hymny. Najprv Nad   Tatrou sa blýska a potom Kde domov můj. Upozornil som ich na to, ale   nerobil „aféru“. Viete, čo som spáchal? Župan ututlával   autonomistický pohyb!… A predsa, vidíte, Janíčko, tento Hrbík mi je   potrebný ako kus chleba. Nehnevajte sa na neho. Ja sa dozviem všetko   a viem aspoň všetko. Pána Hrbíka kontrolujem vlastne ja a skrze neho   vykonávam všetky svoje návrhy…“ „Ako, pán župan?“ spytujem sa. Sadol   si k môjmu stolíku tak, ako vy teraz sedíte, pán sekretár, a vraví   mi: „Dajte pozor!… Čo je zlé, obyčajne hania; čo je dobré, chvália.   Ale toto je zvyk obyčajných ľudí. Pre neobyčajných ľudí je iná norma.   Títo chvália, čo je zlé, aby sa ho striasli, a hania, čo je dobré,   aby im ho ľudia nebrali. Napríklad: chcem sa zlého úradníka zbaviť,   teda ho chválim, aby mi ho vzali. Mám dobrého úradníka a nechcem, aby   mi ho vzali, teda ho haním. Hrbík, pravda, a ja sme nie ani obyčajní,   ani neobyčajní ľudia. My sme najneobyčajnejší. Šli sme ďalej. Haníl   som zlého úradníka, aby som ho dostal preč, Hrbík si myslel: ,Aha! Ty   ho haníš. Nenaletím ti. Chceš povedať, že je to človek dobrý. Práve   nie! Ten človek je darebák! Chválil som dobrého, Hrbík si   myslel: ,Aha! Ty ho chváliš. Nenaberieš ma. Chceš povedať, že je to   nanič človek. Práve nie! To je človek znamenitý… Tak sme prišli   k prvej norme neobyčajných a tretej norme najneobyčajnejších ľudí, čo   je jedno a to isté. A nemusím ani luhať…“ Oči mi zachádzali za   mihalnice od začudovania, pán sekretár, keď som tieto reči počúval.   Pán župan mi dokázal svoju teóriu i na vecnom príklade … „Chcel som,“   hovorí, „vydláždiť námestie Slobody so štátnou podporou. Radím sa s   Hrbíkom… Hrbík na to: ,Ale áno. Prečo nie ? To bude krásne. A   myslí si: ,Ty chceš vydláždiť námestie Slobody? Keby si to naozaj   chcel, bol by si proti tomu. Teda nech je. Nuž tak, Janíčko,“   končil svoju prednášku pán župan. „Sme s pánom Hrbíkom vždy zajedno.   Preto sme takí kamaráti. Je to veľmi, veľmi potrebný človek. Bez neho   by sme nič nespravili. Správajte sa voči nemu milo, ochotne,   zdvorilo. Raz som ja ,len úradný predstaviteľ, a on ,dôverný   povereník a čí ,poverený dôverník, musíte si i jeho uctiť,   ak si uctíte mňa…“ Tam som sa ja mnohému naučil, — pochválil sa   Landík.
    </tei:p>
    <tei:p>
     — A koniec? Veď to nemohlo ísť donekonečna, — bol zvedavý agrárny   tajomník.
    </tei:p>
    <tei:p>
     — Koniec k veci nepatrí, ale vám ho poviem… Ten pán župan ma učil,   aby som si Hrbíka uctil, a nakoniec ho sám zneuctil. To sme sa len po   zrušení žúp dozvedeli, keď udrela do žúp ako do nejakých mláčok   mohutná päsť a my sme sa rozstrekli po celom Slovensku ako kvapky.   Vtedy som ja frkol sem… Viete, mal v ktoromsi mestečku schôdzku s   mladou ženou. Tam Hrbíka nepotreboval. Ale skôr zahalí hmla Lomnický   štít, ako by sa mohol zahaliť a neviditeľným urobiť veľžupan. Už   sedel v kupé a fajčil s nasladením regaliu mediu, keď tu prikvitne z   druhého kupé pán Hrbík, že vraj nemohol dovoliť, aby pán veľžupan sám   cestoval. Azda si myslel, že chce preskočiť do Maďarska. Pána župana   to, pravda, mrzelo a privítal ho s radosťou: „To ma náramne teší. Nás   ani smrť nerozlúči. Budeme ležať vedno v hrobe.“ Pritom iste   rozmýšľal, ako by sa ho striasol… Keď sa blížili k cieľu svojej   cesty, začal rozprávať o politike, o autonómii, že je odôvodnená, kým   sú Slováci kabátom a Česi košeľou, o husitoch, že nám Husa natískajú,   o Podkarpatskej Rusi, ku ktorej by mali patriť i Košice, i Prešov.   Dosiahol, čo chcel. Hrbík sa zdvihol a odišiel, známo kam, aby si   výpovede županove zaznačil. Župan potichu za ním. Nožíkom a či čím   zvrtol zámku na „patričnom“ mieste a bez odporúčania sa zostúpil. Ani   len toľko nepovedal konduktorovi, že tam kdesi sedí jeden cestovateľ,   aby ho pustili. Akoby úmyselne, v parádnych triedach nebolo   cestovateľov a konduktor odišiel do susedného vozňa porozprávať sa s   kolegom. Predstavte si, ako proboval vyjsť, tisol, ťahal, kopal,   volal, zúril, potil sa, zalamoval rukami, božekal a v strachu, že ho   zavezú do cudzej krajiny, stratil koncepty, a neprišlo mu na um   zlomiť na obloku priečku a vyskočiť oblokom. Zaviezli ho kamsi na   rumunské hranice. Našla ho žena, čo čistí „patričné“ miesta… Čo sme   to chceli povedať?… Hej… To nie sú spôsoby, pán sekretár. Akí sme my   „páni“! Nie, nie, nie! Nemáme šľachetnosť ani tu, ani tu.
    </tei:p>
    <tei:p>
     Pobúchal sa po čele a prsiach.
    </tei:p>
    <tei:p>
     — Ani v myslení, ani v cítení. To nám chýba cveng a blesk. Kravský   plechový, zachrípnutý zvonec, a nie cveng. Lojová sviečka, a nie   blesk, aby bol pri tom malom svetielku hneď i smrad a čmud.
    </tei:p>
    <tei:p>
     Vstal zo stoličky. Za ním i sekretár.
    </tei:p>
    <tei:p>
     Keď si podali ruky, aby sa rozišli, Landík sa spýtal:
    </tei:p>
    <tei:p>
     — Čo napíšete o mne nášmu zelenému túzovi?
    </tei:p>
    <tei:p>
     — Panský duch.
    </tei:p>
    <tei:p>
     — Na! Tam máš! — chytil sa za hlavu Landík, sklamaný, že nadarmo   strieľal, puška vystrelila nazad. — Prepánaboha, len to nie!
    </tei:p>
    <tei:p>
     — Tak teda „dobrý demagóg“.
    </tei:p>
    <tei:p>
     — Napíšte „dobrý demagóg“, prosím vás, to chytí. Naozaj   napíšete?
    </tei:p>
    <tei:p>
     — Napíšem, aby ste vedeli.
    </tei:p>
    <tei:p>
     — Ďakujem vám srdečne.
    </tei:p>
   </tei:div>
   <tei:div type="chapter">
    <tei:head>
     17. Disciplinárka
    </tei:head>
    <tei:p>
     Akt komisára doktora Landíka dostal sa do rúk hlavného radcu   doktora juris utriusque Jozefa Hrnčiarika.
    </tei:p>
    <tei:p>
     Hrnčiarik bol v časoch veľkých žúp námestníkom župana. „Veľkým   pánom,“ hovorieval smutne. V časoch malých žúp jeho titul znel: župný   hlavný komisár. „Vtedy som bol ešte väčším pánom, ako som teraz,“   dodával. Predtým býval hlavným slúžnym v Žiline a ešte predtým   hlavným slúžnym v Považskej Bystrici. „Ešte väčším pánom,“ škrabával   sa za uchom. „Najväčším pánom som bol ako námestník hlavného   slúžneho, titulárny hlavný slúžny v Kysuckom Novom Meste. Teraz? …   Ech?“
    </tei:p>
    <tei:p>
     Ako vidieť, bol to skutočne človek s bohatou minulosťou a veľkými   administratívnymi skúsenosťami. Administratívna skúsenosť nie je   hocičo. Obyčajne je viac hodna ako dva doktoráty a znalosť všetkých   štyridsiatich dvoch zväzkov „Corpus Juris Hungarici“, päťdesiatosem   kníh „Magyar rendeletektára“, dvadsať bachantov „Zbierky zákonov a   nariadení“, šestnásť zväzkov „Věstníka ministerstva vnitra“,   „Věstníka ministerstva průmyslu, obchodu a živností“, „Věstníka   zdravotnictví a tělesné výchovyv“, „Sociálni revue“, „Zemědělského   přehledu“, „Zpráv veřejné stavby technické“, šesť kníh „Krajinského   vestníka“, šesťkrát šesť ročníkov „Úradných novín“ veľkých žúp od   XV—tej do XX—tej, päťkrát šestnásť ročníkov „Úradných správ“ malých   žúp, ríšskeho zákona, „Verordnungsblattov“, milión všelijakých   obežníkov, patentov, zemských dosiek, zoznamu zbierky normálií bez   krížika, s jedným „ležatým“ krížikom (+), s dvoma ležatými krížikmi   (++), s troma ležatými krížikmi (+++), podľa toho, či má úradník a   obecenstvo kríž len s jedným úradom, či s viac úradmi a či aj s   políciou atď., atď. Ale radšej skončíme, aby sme sa nepoplietli, a   vrátime sa k Landíkovmu aktu.
    </tei:p>
    <tei:p>
     Na akt sám prezident úradu vlastnoručne napísal červenou ceruzkou:   „Pozor! Osobne ústne mne referovať!!!!“ so štyrmi výkričníkmi! Vec   bola teda náramne dôležitá, a Hrnčiarik, keď to videl, odložil akt a   ponáhľal sa najprv podpísať na rozličné písma štyristo tridsať ráz   skráteninu svojho mena: „Hrnč.“ Preto skráteninu, lebo — musíme   opätovať — nielen na Okresnom úrade v Starom Meste driapali sa   prachovky a neutierali obloky okrem šéfovej izby, aby sa rozmnožili a   väčšmi zachovali, tak to bolo vo všetkých úradoch, a najmä na   krajinskom úrade. Tu bolo osobitné „úsporné oddelenie“ s osobitným   šéfom, lebo veď krajinský úrad je sedemdesiatsedem okresných úradov a   čosi. Tu je najviac úradníkov, najviac čísel, najviac atramentu a   papiera, a tak i najväčšia opatrnosť, aby si zamedzil sklon k mrhaniu   štátneho majetku. Opatrnosť išla tak ďaleko, že dlhé mená boli   zakázané a nikto nesmel používať v úrade rozličné psie chvosty,   mačacie labky, kruhy, brušká a cifry za posledným písmenom mena a pod   menom. Hrnčiarik sa nemohol celkom prispôsobiť a aspoň z kvačky nad   „č“ robieval krátku fajočku s dlhým pipasárom, ktorého čutorka   zabiehala niekedy i do posvätného úradného textu. Takéto fajočky   robiť nebolo zakázané, ale iste len preto, že takzvaný „úsporný   komisár“ nevidel dosiaľ takú fajočku.
    </tei:p>
    <tei:p>
     Keď Hrnčiarik urobil poslednú fajku, ktorú od radosti, že   podpisovanie skončil, náramne predĺžil, odfúkol si a nahlas   povedal:
    </tei:p>
    <tei:p>
     — Na… To by už bolo.
    </tei:p>
    <tei:p>
     Spravil z písem dve kôpky, čistopisy osve, koncepty osve, a   odniesol ich na malý čierny stolík pod obraz mesta Bratislavy. To   znamenalo: „Môže ísť.“
    </tei:p>
    <tei:p>
     Týmto by bol skončil dnešné úradovanie, keby nie Landíkov akt s   prezidentovou žiadosťou so štyrmi výkričníkmi. Pohrúžil sa do neho a   o pol hodiny vedel všetko.
    </tei:p>
    <tei:p>
     — Blbosť, — zašomral.
    </tei:p>
    <tei:p>
     Do druhej zvyšovali ešte dve hodiny. Môže teda ísť na besedu k   niektorému svojmu kolegovi. Dobre padne porozprávať si o novotách v   úrade, o neporiadkoch, ako človeka preterujú pri postupe, akí sú   niektorí páni kolegovia neúprimní, aby si sa radšej fľasol po hube,   ako im niečo povedal, hneď utekajú a chcú sa zalichotiť roznášaním   rozličných klebiet… A veď človek všeličo povie, ani to tak zle   nemyslí… Aký je štréber ten Maliniak! Nechá ženu, deti, dom pre   kariéru, a boháč! Mal by uprázdniť miesto inému… Čo nejde už raz do   penzie Štefkovič? Má už šesťdesiat… Iba čo zavadzia… Možno si   podebatovať i o sporných právnych otázkach, ktoré sa niekedy   vyskytujú i v Hrnčiarikovom rezorte. Tu je napríklad hneď tá   disciplinárka, vlastne ešte nie disciplinárka, len oznámenie proti   Landíkovi. Je to blbosť, a jednako sa dá manipulovať i ako vážna vec.   Dá sa riešiť záporne i kladne. Závisí od toho, ako na ňu pozeráš. Či   prižmúrenými očami a či prísnym úradným, plným a pozorným pohľadom,   ktorý bdie nad každým neporiadkom… Prejde ku kolegovi Masnému. To je   tak trošku byrokrat, úradník takrečeno od narodenia. Matka úradníčka   ho porodila, oddojčila, s otcom úradníkom kolísala… Sú rodiny, kde sa   rodia z pokolenia na pokolenie samí diplomati, právnici, hudobníci,   umelci. Cez stáročia sa pestuje tá istá tradícia, cit a sklon a   vycibrí sa k virtuozite medzi členmi rodiny. Tak to bude i s rodinami   úradníckymi. Takí vedia hneď udrieť klin po hlave bez toho, že by sa   udreli po prstoch, sŕkali a hádzali rukou od bolesti, ako to býva u   človeka neskúseného… On, Hrnčiarik, je síce skúsený, ale i zvedavý,   čo by povedal na Landíkovu vec taký tradičný úradník, ako je Masný.   Pôjde k nemu.
    </tei:p>
    <tei:p>
     Vzal akt pod pazuchu a pustil sa dlhým koridorom, potom napravo a   naľavo, potom hore schodmi a zasa napravo. Obozretne obišiel chodbu,   ktorá viedla k úradovni šéfa úradu, aby sa s ním nestretol, lebo by   sa ho hneď spýtal: „A čo vy tu?“ Hoci by mal ľahkú odpoveď: „Idem k   vám, pán prezident. Tu ste ráčili rozkázať osobne ústne referovať   vašej vzácnej osobe.“ Jednako lepšie bolo obísť, oddialiť   referovanie, kým vec nebude mať v malíčku.
    </tei:p>
    <tei:p>
     Sú dvojakí úradníci. Jedni chcú byť vždy šéfom na očiach a druhí   za ich chrbtami. Sú i dvojakí šéfovia. Jedni chcú, aby svojich   úradníkov vždy videli, druhí sú radšej, keď ich nevidia. Ktorí sú   lepší? Ťažko povedať. Isté je, že je najlepšie mať pokoj — úradníkovi   od šéfa, šéfovi od úradníka.
    </tei:p>
    <tei:p>
     Takto rozmýšľal i Hrnčiarik, keď obchádzal hlavnú žilu úradu, ku   ktorej ešte prídeme, lebo ako všetky európske cesty vedú do Ríma ešte   i teraz, tak každá krajinská cesta ide cez chodbu ku krajinskému   centru.
    </tei:p>
    <tei:p>
     Teraz, kým sa rozknísané dvere za pánom hlavným radcom Hrnčíarikom   utíšia, ak sa utíšia, lebo kopú do nich ustavične, pozrime tomuto   vážnemu úradníkovi trošku do tváre a trošku do charakteru.
    </tei:p>
    <tei:p>
     Hrnčiarik je päťdesiatnik s malým bruškom, nevysoký, mäsitý,   niekedy kríva, vraví, že od nervozity, tvár holená, počerná, tučný   podbradok rozlieva sa mu na bielom golieri a do polovice zakrýva i   mašličku. Hore česané svetlé vlasy, ich rovná čiara na čele a bokoch,   bočná brada s chumáčikmi na širokých spodných čeľustiach robia tvár   štvorhrannou. Rád rozpráva a rád počúva. Stránkam sa dá vyrozprávať.   Je sympatický, verí, čo mu povedia, a ak len môže, pomôže. Dobrý   človek, ale niekedy je predsa len zdržanlivý, aby jeho dobrota nebola   veľmi viditeľná, lebo sa nazdáva, že dobrý človek je zároveň i slabý,   a tak i bezcharakterný. Pritom pozerá na veci skôr z ľudského, a nie   paragrafového hľadiska. Nerobí z komára vola, čo je niekedy riskantné   a obdivuhodné. Vždy hovorieva:
    </tei:p>
    <tei:p>
     — Ten pokrútený paragraf (§) viaže síce ľudí, ale úradník je na   to, aby ho rozplietol na srdce, a nie na bič, aby ním láskal, a nie   práskal… Keď máme žiť podľa predpisov, dajme sa radšej hneď zavrieť,   tak budeme slobodnejší a menší hriešnici. Predpisov je toľko ako   mušiek v lete, ktoré ťa na prechádzkach sprevádzajú. Nemožno im   vyhnúť, sadajú na teba, štípu ťa, hádžu sa ti do očí, do nosa, do   úst, darmo fajčíš a obháňaš sa. Radšej sa dať zavrieť. V cele je i   „musca domestica“ zriedkavá, iba ak sa zatára, a i vtedy hľadí čím   skôr sa von dostať… A potom: predpisy sú len pre malých, bezbranných   ľudí… Kto to len povedal, že zákon je pavučina: slabý sa lapí do nej,   mocný ju roztrhne…
    </tei:p>
    <tei:p>
     Vošiel k Masnému.
    </tei:p>
    <tei:p>
     Masný čosi telefonoval a tisol pritom kostený gombík na stole —   zvonec na sluhu. Pozrel spod obočia na Hrnčiarika a ukázal bradou na   stoličku, aby si sadol.
    </tei:p>
    <tei:p>
     — Nemôžem sa sluhu dovolať, — povedal zbežne. — Áno, pán poslanec,   tu som ja, radca Masný… Mrkvička?… Je to prajne vybavené… Prosím…   Mácta!
    </tei:p>
    <tei:p>
     Zložil telefón.
    </tei:p>
    <tei:p>
     — A to ti tak odíde: mne nič, tebe nič. Zmizne ako gáfor… Je v   mestskej rade a robí mestskú politiku — za štátne peniaze… Môžem   zvoniť do večera… Aby človek sám roznášal poštu. Pán mestský radca   politizuje a ty radca píš a pros u neho o protekciu…
    </tei:p>
    <tei:p>
     — O kom to ty? — spýtal sa Hrnčiarik.
    </tei:p>
    <tei:p>
     — Ale zriadenec Černý. Je zasa v nejakej mestskej komisii. Pán   mestský radca! Kolega!
    </tei:p>
    <tei:p>
     — Daj mu pokoj! Dožič mu tie výlety do politických sfér. Je to   bezplatná verejná činnosť. Demokracia.
    </tei:p>
    <tei:p>
     Masný sa uštipačne zasmial a stiahol si rukáv z pravého ramena,   ktorý používal, aby si nekazil kabát.
    </tei:p>
    <tei:p>
     Bol to chudučký, tenký blondín s veľkou hlavou a tvárou, vyholený,   bledý. Vlasy mu trčali dohora naježené. Zdal sa ako štetka na tenkej   palici.
    </tei:p>
    <tei:p>
     Prisadol si k Hrnčiarikovi na stoličku a ponúkol ho zorkou.   Hrnčiarik vytiahol fajočku z vrecka.
    </tei:p>
    <tei:p>
     — Ďakujem. Ostanem pri fajke.
    </tei:p>
    <tei:p>
     — Ja mám mizerný referát, — začal sa ponosovať Masný, vkladajúc   zorku do dlhej višňovej čutorky a zapaľujúc ju novou benzínovou   mašinkou, ktorou vždy šťukol a proboval, či dobre funguje. — Ľahko by   bolo všetko, keby nie tie intervencie… Taká sprostá krčma v dedine, a   dve politické strany závodia o ňu. Jedna chce, aby bola udelená   Trapákovi, druhá Frčkovi. Jeden je ľudák, druhý lidák. Obec je proti   udeleniu, živnostníci proti, okresný úrad proti, ja proti, strany za,   a teraz neviem, komu ju mám udeliť… Nedajú objektívne pracovať.
    </tei:p>
    <tei:p>
     — Udeľ obidvom.
    </tei:p>
    <tei:p>
     — Na tisíc duší? Dve krčmy sú už. To by boli štyri.
    </tei:p>
    <tei:p>
     — Udeľ jednému.
    </tei:p>
    <tei:p>
     — Veď, ale ktorému?
    </tei:p>
    <tei:p>
     — Nech určí žreb, — navrhol Hrnčiarik s vážnou tvárou, — daj dve   ceduľky do klobúka a ja vytiahnem. Daj i tretiu prázdnu. Ak tú   vytiahnem — neudelíš.
    </tei:p>
    <tei:p>
     — Na moj pravdu, že tak urobím, — chytil sa Masný návrhu, — a   hneď. Aby som to skončil. Rozmýšľam nad tým už dva týždne. Veď i tak   pôjdu veci k prednostovi oddelenia, odtiaľ ku skupinárovi, odtiaľ k   viceprezidentovi, odtiaľ k prezidentovi. Udelím, neudelím — i k   ministerstvu. Ak totižto udelím, sú tri apeláty. Bude apelovať obec,   živnostníci a ten druhý, komu som ju neudelil. Ak neudelím, mám na   krku síce len dva apeláty, budú apelovať obidve odmietnuté stránky,   ktoré koncesiu žiadali, a dvoch politických tajomníkov strany ľudovej   a lidovej… No, čosi sa len vytiahne.
    </tei:p>
    <tei:p>
     Napísal tri ceduľky, dal ich do svojho tvrdého klobúka, pomiešal a   podstrčil pod bradu Hrnčiarikovi.
    </tei:p>
    <tei:p>
     — Ťahaj!
    </tei:p>
    <tei:p>
     Hrnčiarik vytiahol a prečítal:
    </tei:p>
    <tei:p>
     — Neudeliť.
    </tei:p>
    <tei:p>
     — Tak neudelím.
    </tei:p>
    <tei:p>
     — A máš vybavené.
    </tei:p>
    <tei:p>
     — Čerta! Dva apeláty a dva nosy od dvoch tajomníkov.
    </tei:p>
    <tei:p>
     Masný hodil rukou. Hrnčiarik doložil:
    </tei:p>
    <tei:p>
     — A nech ťa oznámim, i disciplinárku.
    </tei:p>
    <tei:p>
     — No vidíš.
    </tei:p>
    <tei:p>
     — Dr. Landík, komisár pri Okresnom úrade v Starom Meste, má   disciplinárku, lebo odprevádzal slúžku. Chceš počuť?
    </tei:p>
    <tei:p>
     — Ale áno.
    </tei:p>
    <tei:p>
     Hrnčiarik sa usadil pohodlnejšie na stoličke. Jeho štvorhranná   tvár s bočnou bradou a chumáčikmi na konci sprísnela, spodnú peru si   prstami natiahol, ako čo by rozmýšľal, potom ju pustil a začal:
    </tei:p>
    <tei:p>
     — Do kompetencie okresného úradu patrí všetko, i to, čo nepatrí.   Väčšiu kompetenciu má azda iba notár, o kňazovi ani nehovoriac. Taký   okresný náčelník má mať v okrese pokoj a spokojných ľudí. Na tomto   základe sa môže zamiešať do všetkého.
    </tei:p>
    <tei:p>
     — I do rodinných vecí? — spýtal sa Masný.
    </tei:p>
    <tei:p>
     — Počkaj. Vypočuj… I do rodinných, rozumie sa. I do morských, hoci   more nemáme, i do vzduchoplavby, i do astronómie. Ale do rodinných   najmä… Čo by si povedal, keby tak tvoj syn kurizoval slúžke?
    </tei:p>
    <tei:p>
     — Vysekal by som ho. Do zadku kopol.
    </tei:p>
    <tei:p>
     — A čo by si povedal, keby si bol náčelník a tvoj podriadený   úradník by sa vodil so slúžkou?
    </tei:p>
    <tei:p>
     — Ženatý?
    </tei:p>
    <tei:p>
     — Nie, slobodný.
    </tei:p>
    <tei:p>
     — To je jeho vec.
    </tei:p>
    <tei:p>
     — Okresný náčelník v Starom Meste je inej mienky. Píše, že takým   činom sa dáva príklad pre všeobecnú nemravnosť, ktorá je i tak veľká…   Žiada, aby sme urobili poriadok.
    </tei:p>
    <tei:p>
     — Ja by som mu napísal, — vmiešal sa Masný, — že je to vec celkom   súkromná.
    </tei:p>
    <tei:p>
     — No, vidíš, nebol by si súci za náčelníka. Ty si byrokrat, hoci v   klobúku vybavuješ úradné aktá. Kresťan, ktorému je bibliou Zbierka   zákonov a nariadení. U teba sú v aktoch len písma a písmená, nie   ľudia a cítiace, čakajúce, túžiace srdcia, ktoré bijú, rozstrekujú   krv do žíl, mozgy, ktoré myslia a kritizujú, životy… V každom akte je   kus života, a ty ho vybavuješ ako číslo…
    </tei:p>
    <tei:p>
     Masný poklepal dlhou višňovou čutorkou o sklený popolník a ohradil   sa:
    </tei:p>
    <tei:p>
     — Kam by sme zašli, keby sme si všetky ľudské strádania a starosti   osvojovali a prežívali ich ako vlastné. Chytro by si ostarel… Čo mňa   do srdcových vecí môjho podriadeného, ak si len koná svoje úradné   povinnosti… Ale rozpovedz všetko. Takto sa nedá určiť. Prosím   konkrétne.
    </tei:p>
    <tei:p>
     Hrnčiarik si napchal krátku fajočku tabakom. Masný striehol, kedy   bude môcť zapáliť benzínovú mašinku a poslúžiť ohňom. To nebolo z   úctivosti. Jeho bavila nová mašinka. Stále sprobúval, či dobre horí.   Preto i vyfajčil toľko zoriek za rozhovoru. Keď sa Hrnčiarik začal   búchať po vreckách za zápalkami, vzbĺkol belasý benzínový ohník, ale   pán hlavný radca ukázal Masnému svoju dlaň a povedal:
    </tei:p>
    <tei:p>
     — Ďakujem. Ostanem pri zápalkách. Nemôžem zniesť benzín. Všade ho   je plno. Uvidíš, že sa vyvinie nejaká ľudská choroba od stáleho   ňuchania benzínu. Mne ide tento odporný zápach na nervy.
    </tei:p>
    <tei:p>
     Zapálil si zápalkou. Zabafal a fúkol hustý dym cez nos. Fajočka   začvrkala.
    </tei:p>
    <tei:p>
     „Ty nechceš oheň z môjho zapaľovača?“ urazil sa, v duchuj Masný.   „Budem ti vo všetkom odporovať.“
    </tei:p>
    <tei:p>
     — Rozoberme teda prípad, — hovoril Hrnčiarik. — Po prvé: „Naháňa   slúžky.“ Je to previnenie?
    </tei:p>
    <tei:p>
     — Je, — potvrdil Masný.
    </tei:p>
    <tei:p>
     — Ale veď si povedal, že je to vec súkromná.
    </tei:p>
    <tei:p>
     — Ty si vravel: „Vodí sa so slúžkou,“ a teraz vravíš „Naháňa“. To   je velikánsky rozdiel.
    </tei:p>
    <tei:p>
     — Teda povedz, ako si to predstavuješ? Ako naháňa? Ja si to   nemôžem predstaviť.
    </tei:p>
    <tei:p>
     — Nuž naháňa. Vec prostá.
    </tei:p>
    <tei:p>
     — A načo tá hlupaňa uteká? Nemáme dokázané, že utekal, ani to, že   za ňou utekal. Vieš ty, či to neboli pouličné preteky? Nejaká   sokolská štafeta? Nevieš… Kolega, mužskí sú bezočiví, ale i chabí.   Ženská, keď chce, pristaví takéhoto pobehaja jediným pohľadom. To   psíci naháňajú tak mačky, keď utekajú pred nimi, ale ak sa zastavia,   vyhnú chrbát, vztýčia chvost a prsknú psovi medzi oči, i najväčší   komondor stratí koncepty a sa pristaví.
    </tei:p>
    <tei:p>
     — No nie každý.
    </tei:p>
    <tei:p>
     — Každý.
    </tei:p>
    <tei:p>
     Hrnčiarik pozrel do písem.
    </tei:p>
    <tei:p>
     — Po druhé: „Zbil mäsiara Tolkoša“… To by bolo, ale to je nie   pravda. To píše iba „podjatý“ Brigantík, okresný náčelník. Anonymné   udanie o tom nič nevie. To hovorí: „pohrozil sa paličkou“. Je jasné,   že náčelník chce Landíka len zamočiť… Je pohrozenie previnenie?
    </tei:p>
    <tei:p>
     — Je. Akoby nebolo? — fúkol Masný do prázdnej čutorky.
    </tei:p>
    <tei:p>
     — Nie je… Tu musíme distingvovať… Komu pohrozil? Prečo pohrozil?   Ak pohrozil totižto… Lebo je otázka, či pohrozil vôbec.
    </tei:p>
    <tei:p>
     Hrnčiarik sa poobzeral. Na vešiaku videl Masného paličku.
    </tei:p>
    <tei:p>
     — Pozri, — prešiel k vešiaku a chytil paličku za spodný koniec, —   takto ju chytil a zdvihol dovysoka, keď odchádzal z krčmy… Nepodobá   sa to pohrozeniu?… Celkom sa podobá, a nie je… Potom, keby bol hrozil   svojmu predstavenému. Vtedy — nič nepoviem. Pohrozil sa mäsiarovi,   ktorý voly zabíja. Veď ho mohol rozmliaždiť ako blchu…   Nepravdepodobné… Ďalej, prečo hrozil? Bez príčiny hrozia len blázni.   Príčetný človek len tak z dobrej vôle nehrozí… Príčinu bude treba   zistiť… A pováž, z tohto uzaviera okresný náčelník, že je Landík   človek nemravný a úradník nespoľahlivý. Žiada jeho bezodkladné   preloženie… Pán môj! Ráč si to lepšie odôvodniť, — obrátil sa   Hrnčiarik k neprítomnému okresnému náčelníkovi, — ináč je to ako   chúťka. A na chúťky my nepôjdeme. To by bola administratíva!
    </tei:p>
    <tei:p>
     — Keď si to raz okresný náčelník žiada…
    </tei:p>
    <tei:p>
     — Musí mať na to dôvod. Čože je náčelník? Ťarchavá žena?
    </tei:p>
    <tei:p>
     — Raz je medzi nimi antipatia…
    </tei:p>
    <tei:p>
     — Antipatia! Vyjavil ti už svoju sympatiu náš pán prezident? A ty   jemu?… To by bolo síce ideálne, keby sme si lásku vyznávali, ale kde   je taký úradník, ktorý by sa láskou mučil voči svojmu kolegovi   podriadenému, nadriadenému, seberovnému? Keď si konáme povinnosti,   sme „štréberi“, keď ich nekonáme, sme lenivci, keď sme úctiví, sme   podlízaví, keď nie sme podlízaví, sme grobiani, keď povieme pravdu,   kritizujeme, sme nespokojní, keď upozorňujeme, udávame, keď pracujeme   chytro, sme povrchní, keď pomaly, nešikovní…
    </tei:p>
    <tei:p>
     Zazvonil telefón a zastavil Hrnčiarika. Masný natiahol ruku   sediačky a vzal trúbku. Načúval a vyskočil. Poklonil sa po pás a   znervóznel.
    </tei:p>
    <tei:p>
     — Prezident, — zašeptal nastrašený, prichlopiac na chvíľku trúbku…   — Áno, pán prezident… Áno… Áno… Áno… Hneď… Prosím… Áno…
    </tei:p>
    <tei:p>
     Slúchadlo sa mu triaslo v ruke, keď ho skladal. S vyjašenou tvárou   sa obrátil k Hrnčiarikovi.
    </tei:p>
    <tei:p>
     — Máš ísť k prezidentovi. Volá ťa. Že ťa zháňa po celom úrade. Vo   veci Landíka.
    </tei:p>
    <tei:p>
     — Ježišmária! — skočil i Hrnčiarik a chytil sa za srdce.
    </tei:p>
    <tei:p>
     Vzal v náhlosti Landíkov akt a už i bol na chodbe. Ani „servus“   nepovedal. Držiac sa za srdce a krivkajúc na nervóznej nohe, ponáhľal   sa tou istou chodbou, ktorou prišiel, lenže teraz zľava napravo, dolu   a zasa sprava naľavo. Rozknísalo sa zas aspoň päť dverí, kým prišiel   na chodbu, ktorá vedie ku kancelárii pána prezidenta.
    </tei:p>
    <tei:p>
     Na chodbe, z ktorej viedli dvere do prezidentovej pracovne, stálo   a sedelo šesť vyšších krajinských úradníkov s taškami pod pazuchami,   staršia šedivá pani s tuhými okuliarmi, v malom tmavom klobúčiku s   perom, v dlhej čiernej sukni a vo veľkých žltých topánkach. Držala v   rukách cestovný kufríček. V ňom iste mala samé dokumenty, ktorými   dokazovala, že sa jej stala nejaká krivda. Stála nehybne so sklonenou   hlavou na pravé plece, ako zakliata, sťa tá pravda, ktorú hľadala.   Neďaleko nej opieral sa o múr plešivastý starý pán s úzkou, vysokou   hlavou, pupencami na tvári a ohoreným ostrým nosom, v ošúchanom,   sivom obleku s akýmisi zamastenými papiermi v suchej, žilnatej ruke.   Na stoličkách sedeli dve mladé milosrdné sestry v belasých, hrubých   šatách s naškrobenými bielymi šatkami na hlavách. Ďalej vo foteli   driemal tučný katolícky kňaz s lilavým pásom okolo brucha. Niekoľko   ľudí chodilo po chodbe, čakajúc tiež na vstup k prezidentovi.
    </tei:p>
    <tei:p>
     Ako na okresnom úrade oficiál Sakulík, tu strážil a udržiaval   poriadok „zriadenec“ Ondrej Tobiáš, šťúply, sivooký blondín, v tmavom   úradnom obleku, bez lesklých gombičiek. Úctivý, vážny, dobrosrdečný,   ale i prísny človek. Vedomý si bol, že zastáva vážne miesto, a koho   má na starosti. Konal verne svoju povinnosť, úprimne oddaný svojmu   pánovi, dával pozor na jeho osobu a ním uvedený poriadok.   Neodchyľoval sa od neho nikdy ani na centimeter, hoci jeho pán vše   nachodil celé metre a láskal ho nezaslúženými výčitkami. Znášal tieto   výčitky ako nevyhnutnú a potrebnú vec. Musí predsa byť v rodine i v   úrade nejaký „blitzableiter“, ako sa vyjadroval. Nereptal,   neponosoval sa nikomu, najviac ak svojej žene, ale to zostávalo   rodinnou tajnosťou.
    </tei:p>
    <tei:p>
     Volali ho „Osušátkom“. Osušátko je pijavý papier, zavrznutý   obyčajne do dreva. Pije atrament, ale aj iné tekuté veci. V   slovníkoch tohto slova niet. Tobiáša preto volali Osušátkom, lebo on   to bol, čo sušil slzy tých, ktorí niekedy s plačom vychádzali z   kancelárie, keď im nemohol, podľa nich „nechcel“ vyhovieť ten, od   ktorého oni očakávali spásu, a ešte ich prípadne i „vymydlil“, lebo   čo chodia k nemu s takými „somárstvami“. Osušátko mal sústrasť s   ľuďmi. Tešil ich:
    </tei:p>
    <tei:p>
     — Nerobte si z toho nič. Ja sa umývam každé ráno dva razy. Raz   doma a raz ma tu umyjú. Keby som plakal, to by bolo tretie umývanie.   Neplačte. Pán prezident je dobrý človek, spraví, čo môže, ale ani on   nemôže všetko, hoci je mocný. Praha je ešte mocnejšia.
    </tei:p>
    <tei:p>
     Iní úradníci menovali Tobiáša—Osušátka i „generálnym sekretárom“,   lebo len on vedel povedať, či pán prezident príde do úradu, kam šiel   a kedy sa vráti, kto je u neho a asi o koľko hodín príde na   čakajúceho rad, či si teda ešte môže vo foteli podriemať, či nie a či   by sa s pomocou láskavého generálneho sekretára, prípadne za dve do   päť korún, nemohol včaššie dostať dnu.
    </tei:p>
    <tei:p>
     Tobiáš zadržal Hrnčiarika.
    </tei:p>
    <tei:p>
     — Tam je pán prezident vrchného súdu.
    </tei:p>
    <tei:p>
     — Ale pán prezident ma telefonicky volal.
    </tei:p>
    <tei:p>
     Tobiáš ukázal na čakajúcich úradníkov a dodal:
    </tei:p>
    <tei:p>
     — I týchto pánov volal.
    </tei:p>
    <tei:p>
     — To sa načakám, kým prezident tabule vyrozpráva všetky nové   anekdoty.
    </tei:p>
    <tei:p>
     Hľadal očami nejakú stoličku. Všetky boli obsadené. Začal sa   prechádzať po dlhej chodbe. Pozeral obrázky, ktorými bola chodba   ovešaná. Vysoké Tatry, mestský dom v Levoči, košický dóm, Demänovská   jaskyňa, Ľubochňa a hneď vedľa nich tabuľky v čiernych rámoch so   šípmi a bez šípov a na nich mená radcov, hlavných radcov,   viceprezidentov, hlavných komisárov a komisárov, s nevyhnutnými p. s…   Zajac… Hrdlička… Nejedlý… dr.Zimák… dr.Kyjak… Krátky… Körtvélyessy…   Škvrnitý … dr.Altmann…
    </tei:p>
    <tei:p>
     Pri Altmannovi sa zastavil. To bol Hrnčiarikov krajan, ináč   prezidentov osobný tajomník a „arbiter elegantiarum“. Nevedel ani   polovicu z toho, čo vedel Osušátko. Ani nemohol vedieť, lebo obyčajne   písal listy ministrom, raz ministerským tajomníkom, poslancom,   senátorom, krajinským výborníkom, členom krajinského zastupiteľstva a   iným väčším a menším pánom, ktorí sa o veci a osoby zaujímali,   intervenovali, súrili a ponosovali sa. On gratuloval, kondoloval,   ďakoval za rozmanité pozvánky, písal, že sa pán prezident tam a tam   zúčastní alebo že sa nemôže zúčastniť pre iné, súrne zaneprázdnenie,   že mu je veľmi ľúto, ale akokoľvek by rád prišiel, naskrze mu je to   nemožné, a preto miesto seba vysiela toho alebo toho viceprezidenta,   vládneho radcu alebo radcu. Vyplňoval pozvánky, pravda, veľmi   zriedka, na obedy, čaje, večere, ktoré dával prezident, a pozýval na   ne „špice“ úradov a iných významných činiteľov. Zostavoval menu,   rozsadzoval hostí podľa hodnosti. Najväčšmi býval zamestnaný medzi   Vianocami a Novým rokom, keď musel aspoň tristo gratulácií prijať a   odpovedať na ne, najmä na Nový rok, keď bolo treba pre gratulantov   kupovať „Curaçao Triple—Sec“ a „Chartreuse“, koňak a aspoň päť   fľašiek šampanského, potom na 28. októbra, keď býval tiež predobedík   s naloženými chlebíkmi, cukrovinkami a nevalným, slušným,   diplomaticko—konzulárnym pitím, vlastne ani nie pitím, ale dôstojným   štrngnutím po úradnom československo—francúzskom toaste.
    </tei:p>
    <tei:p>
     Hrnčiarik sa po prvom ľaknutí pri pozeraní obrázkov a tabuliek   akosi upokojil a pomyslel si, že pozrie krajana Altmanna. To je   omnoho príjemnejší človek ako Masný. Masný mu vo všetkom odporuje,   ale Altmann zo samej úctivosti nič neodoprie. Keď i má inú mienku,   tak presvedčivo a takým jemným spôsobom ju vie povedať, že sám začneš   to isté hovoriť, čo on, a ani nezbadáš, že si odrazu tej istej mienky   ako pán osobný tajomník. Tak ťa vie prilákať na svoju stranu. Nie   nadarmo je arbiter elegantiarum.
    </tei:p>
    <tei:p>
     Zaklopal. Na zvučné „voľno“ vošiel, ale sa hneď zháčil. V   Altmannovej izbičke na remennom diváne a vo foteloch sedia štyria   páni.
    </tei:p>
    <tei:p>
     — Pardon! — povedal a prichlopil dvere. Tajomník vyšiel za ním na   chodbu.
    </tei:p>
    <tei:p>
     — Čo ráčiš? — spýtal sa ho.
    </tei:p>
    <tei:p>
     — Chcel som ťa len pozrieť… Koho to tam máš?
    </tei:p>
    <tei:p>
     — Hladová deputácia. Náčelník z Hrona, farár, notár a starosta.   Málo lístkov dostáva okres. Chcú, aby pán prezident pritlačil gombík   u ministra sociálnej starostlivosti.
    </tei:p>
    <tei:p>
     — No, tak odpusť, že som ťa vyrušil.
    </tei:p>
    <tei:p>
     — Aké vyrušovanie? Som rád. Poď dnu.
    </tei:p>
    <tei:p>
     — Druhý raz.
    </tei:p>
    <tei:p>
     Kým sa Hrnčiarik vrátil naspäť k prezidentovým dverám, počet   stránok sa ešte zväčšil.
    </tei:p>
    <tei:p>
     Pribudli dvaja páni fabrikanti. Z ich rozhovoru začul, že sa   moravské tehelne tisnú na Slovensko a zabíjajú slovenský tehelný   priemysel, dostávajú na železniciach zľavu, preto môžu byť lacnejšie,   kým im nedajbože aby halier zľavili. Chcú na to poukázať a žiadať,   aby prezident Slovenska zakročil.
    </tei:p>
    <tei:p>
     Stará šedivá pani s okuliarmi ešte stále nehybne stála s nahnutou   hlavou a kufríčkom.
    </tei:p>
    <tei:p>
     Hrnčiarikovi jej bolo ľúto.
    </tei:p>
    <tei:p>
     — Čo chce? — spýtal sa Tobiáša.
    </tei:p>
    <tei:p>
     — Učiteľská vdova, — povedal mu Tobiáš, — má   dvestopäťdesiatkorunovú mesačnú penziu a chce, aby jej ju pán   prezident zvýšil, to jest pomohol chudobnej vdove a napísal list pánu   ministrovi, že sa z tej penzie nedá vyžiť. Ide k nemu vraj ako k   otcovi — vyponosovať sa… Nuž, nech ide.
    </tei:p>
    <tei:p>
     — A ten pán v tom šedivom?
    </tei:p>
    <tei:p>
     — Vraj známy s pánom prezidentom. Chce trafiku, aby pán prezident   zatelefonoval finančnému riaditeľstvu v jeho záujme.
    </tei:p>
    <tei:p>
     Hrnčiarik sa pomaly dozvedel, že mníšky prišli vysloviť   poďakovanie za akýsi dar, ktorý dostala nemocnica, že farár chce   zvýšenie kongruy, že od jedného úradníka žiada pán prezident referát   v istej autobusovej koncesii, od druhého chce vedieť ceny mlieka,   tretí mu má podať vysvetlenie o stavbe lanovky na Lomnický štít,   štvrtý nevie, prečo ho volal, piaty má podať vysvetlenie o akcii   proti hladu, čo bolo v spojení s hladovou deputáciou, ktorá sedela u   arbitra elegantiarum, šiesty o obilných skladištiach. A ešte sa   očakávali ďalšie deputácie, tak deputácia hotelierov proti viechárom,   deputácia viechárov proti hotelierom, deputácia mäsiarov za zvýšenie   cien mäsa, mliekárov za zvýšenie cien mlieka, jedna deputácia, ktorá   chcela, aby bol preložený notár v Nových Zámkoch, lebo ináč bude zle,   druhá deputácia proti preloženiu tohto notára, lebo, ak ho predsa   preložia, pán prezident uvidí, čo sa stane.
    </tei:p>
    <tei:p>
     „Ani za tri dni nepríde na mňa rad,“ myslel si Hrnčiarik a zasa sa   pustil chodbou… „Celkom smelo by som mohol odcestovať do Žiliny, tam   sa zabaviť a tak sa vrátiť, i tak by bolo dosť času.“
    </tei:p>
    <tei:p>
     Ale ledva si stačil pomyslieť, že keby on bol prezidentom, uviedol   by celkom iný systém, už počul svoje meno:
    </tei:p>
    <tei:p>
     — Pán hlavný radca, pán hlavný radca!
    </tei:p>
    <tei:p>
     Volal Tobiáš. Hmčiarik pobehol. Srdce mu zasa zabúchalo a zabolela   ho nervózna noha. Stíšil krok, aby nebol zadychčaný. Predo dvermi   stál sám prezident a rozčúlene rozhadzoval rukami. Hrnčiarik   počul:
    </tei:p>
    <tei:p>
     — Zatvorte tam tie obloky!… Mám tu viceprezidentov, hlavných   radcov, čertov, diablov ako švábov, a keď jedného chcem, nemôžem sa   ho dovolať… Kde trčíte? — obrátil sa k Hrnčiarikovi.
    </tei:p>
    <tei:p>
     — Tu čakám už hodinu, pán prezident.
    </tei:p>
    <tei:p>
     — Čo rozprávate? Ja čakám, a nie vy.
    </tei:p>
    <tei:p>
     Hmčiarik zagánil na Tobiáša. „Čo teda tárate, vy Osušátko?“ vravel   jeho káravý pohľad. „Nie som vinný,“ hovoril Osušátkov pohľad, „taký   bol rozkaz“.
    </tei:p>
    <tei:p>
     — No, poďme, poďme, poďme, — súril prezident. — Vidíte, že nemám   času.
    </tei:p>
    <tei:p>
     Vošli do priestrannej svetlej izby s veľkými oblokmi, otvorenými   dokorán.
    </tei:p>
   </tei:div>
   <tei:div type="chapter">
    <tei:head>
     18. „Já na něm žádné viny   nenalézám“
    </tei:head>
    <tei:p>
     Prievan, ktorý nastal medzi dvermi a otvorenými oblokmi, rozdul   krídla Hrnčiarikovho kabáta a rozstrapatil jeho mäkké, nahor česané   vlasy. Nevedel, čo má robiť. Či zbierať písma, ktoré zdvihol vietor   zo stolíka a rozfúkol po kvetnatom perzskom koberci, či seba držať v   rovnováhe, či len kabát, aby mu ho vietor nezobliekol, či i dvere,   aby neboli mocným prúdom povetria hlasite prichlopené. Tislo ho k   dverám, ako čo by plával proti silnému prúdu. Dvere jednako, hoci ich   pevne držal za kľučku, buchli. Vietor prestal a prezident, ktorý prvý   prišiel do izby, akoby z nôh zrazený, chodil po koberci štvornožky.   Zbieral sfúknuté písma a listy, chmatal za nesadnutými v povetrí, aby   mu oblokom neuleteli.
    </tei:p>
    <tei:p>
     I Hrnčiarik sa hodil na kolená a pomáhal zbierať.
    </tei:p>
    <tei:p>
     — A keď som povedal, aby tieto obloky zavreli, — šomral nahnevane   šéf úradu.
    </tei:p>
    <tei:p>
     Hrnčiarik ešte nikdy nevidel svojho vysokého predstaveného v   takomto položení. Prvý človek na Slovensku! Od takého by človek   očakával vše niečo neobyčajné, aspoň o dva zmysly viac, ako majú   priemerní vládni radcovia. Takú nejakú vznešenosť, veľkoleposť,   obratnosť, hrdú izolovanosť, neprístupnosť, chladné, sebavedomé   pokyny, tajomnosť. A nič také nevidieť. Ako iný tučný, širokoplecí   päťdesiatnik prostredného vzrastu s okrúhlou, nakrátko ostrihanou   hlavou, vyholenou tvárou, okrúhlymi lícami, mäsitým dlhším nosom a   tenkými perami. Ani stopy po nejakej vznešenosti a hrdosti, nie to   pýchy. Celkom obyčajný, prostý, prirodzený človek.
    </tei:p>
    <tei:p>
     „To som ja videl inakších županov za onoho času,“ myslel si   Hrnčiarik. „Tí obyčajné písma ani na svoj stolík nepripustili. Keď   bolo treba viac ráz podpisovať, husár rozložil akty po izbe a   osvietený pán župan ráčili iba vykračovať po nich a odtláčať svoje   vznešené meno, čo mali na gumových podpätkoch vyrezané. Niekedy i to   robil husár, len si musel preobuť topánky… A nášho prezidenta zmätie   sprostý prievan tak, že sám chodí štvornožky a zbiera papiere… To je   síce prirodzené, ale vznešený, hrdý, veľkolepý človek by sa nebol   hneď ponížil k zemi. Bol by vyčkal, kým zavrú dvere, a potom by bol   rozkázal: ,Ty, hlavný radca, zatvor obloky. Dal by mi zazvoniť   na Osušátka a ten by bol papiere pozbieral…“
    </tei:p>
    <tei:p>
     „Takto, pravda, nikdy nebude mať času,“ rozmýšľal Hrnčiarik, „a čo   ho potrebuje!“ Videli sme už na chodbe rady deputácií súkromných a   úradných jednotlivcov. Chodia sem ako na púť do Šaštína. Každý chce   makový koláč, aký div, že sa mnohým dostanú horké karpatské pilulky.   Kto by to vydržal? Veď sú tu nielen deputácie a   jednotlivci—prosebníci, nielen dlhé porady s večným predsedaním,   komisie, výbory, zastupiteľstvá. Tu sú i permanentné protektoráty   všetkých možných výstaviek, zábav, zjazdov, zápasov a dostihov. Treba   predsa rečniť na každej slávnosti, bankete, manifestácii a   predstavení, vítať každý druhý deň na stanici ministrov, významných   cudzincov, diplomatov a iných excelentných pánov; treba sa často   preobliekať, raz do krátkeho, raz do dlhého čierneho kabáta, raz do   smokingu, raz do fraku, a ak sa pri každej tvrdej košeli a zapínaní   tvrdého golierika a uväzovaní prekliatej mašličky tak najeduje ako   ja, ďakujem pekne!… Ja som dosť krotký a musia mi pritom i žena i   dcéry pomáhať, aby som mal komu nadávať, ináč by som stroskotal. A čo   taká nátura, ako je tento náš prezident, bezprostredná, prirodzená, s   večne kypiacou krvou, rečami i činmi… Nechcel by som byť pri takej   košeli!…“
    </tei:p>
    <tei:p>
     Hrnčiarik si tak živo predstavil scénu, že si priložil dlaň na   tvár a zdvihol lakeť pred úderom, hoci prezident v tejto chvíli   nemyslel na zaucho, ale usilovne zbieral papiere.
    </tei:p>
    <tei:p>
     „Všetko chce sám vidieť, vedieť a urobiť,“ uvažoval v duchu hlavný   radca, pokukujúc jedným okom na svojho šéfa. „To je nie dôstojné,…   Keby ho tak minister našiel.“
    </tei:p>
    <tei:p>
     — Nechajte, pán prezident, ja to pozbieram, — povedal nahlas, — to   nie je robota pre vás.
    </tei:p>
    <tei:p>
     — Ach, čo! I tak sa nikdy negymnastizujem.
    </tei:p>
    <tei:p>
     „To je to, že chceš všetko sám,“ začal tykať Hrnčiarik svojmu   šéfovi v myšlienkach. „Preto nemáš čas, lebo na všetko máš čas.   Rozumie sa, že každé sprosté písmo musí prejsť tvojimi rukami, aby si   mohol opraviť nejasnú osnovu, sloh a ortografické chyby, lebo len ten   akt je správne vybavený, čo si ty videl a opravil. Najradšej by si   písal i adresy, lebo len tá adresa je dobrá, ktorú si ty napísal…   Ešte i známky by si bol súci lepiť, lebo len tá známka je dostatočne   a správne, nie nakrivo, nie dolu hlavou prilepená, ktorú si ty   prilepil… Ba i na poštu by si najradšej sám išiel, lebo ani v osobnom   tajomníkovi a arbitrovi elegantiarum Altmannovi, ani v generálnom   tajomníkovi Osušátkovi niet dosť záruky, že listy zanesú naozaj na   poštu a nehodia ich do Dunaja …“
    </tei:p>
    <tei:p>
     Pri krčení mu začalo srdce zasa tuhšie búchať a cítil malý závrat   v hlave.
    </tei:p>
    <tei:p>
     „Ešte ma porazí,“ zhrozil sa hlavný radca a v myšlienkach mu   vírilo. „To je človek žiarlivý na prácu, na svoju moc, na každé   dobrodenie, čo môže udeliť, na každé spravodlivé riešenie, aby sa   viazalo k jeho menu, a nie k druhému… Nič mu nesmie ujsť… Myslí si,   že by sa dom zrútil, keby vytiahol nohu z neho, s tým malilinkým   rozdielom, že by tu šlo o celú krajinu, ktorá je i tak blízko Dunaja.   Božechráň! Ešte by ju niektorý viceprezident zachránil, a ich by bola   zásluha… Žiarlivý človek!… Preto tí chudáci sedia ako cifrované   papagáje v klietke, a ak za písacím stolíkom nepozerajú ilustrované   časopisy, iste hľadia ‚do prúdov valných Dunaja šíreho‘. To je tak.   Keď hlava pracuje, odpočívajú údy, a ty úbohý, bez pomoci stojaci   prezident sa potom musíš náhliť ako chmára vo vetre, mlátiť cestou   ako kamenec, duňať ako búrka, blýskať a udierať ako hrom…“
    </tei:p>
    <tei:p>
     Zbieranie papierov sa skončilo. Prezident vstal a triediac   papiere, sadol si do fotela neďaleko obloka, rozšíriac nohy.
    </tei:p>
    <tei:p>
     — No, poďme, — povedal strmým, vážnym a akýmsi nemilosrdným   hlasom. — Ak mi tie obloky ešte raz otvoria, vykopnem tú bandu.   Stratili sme aspoň desať minút.
    </tei:p>
    <tei:p>
     „Nikoho nevykopneš,“ myslel si Hrnčiarik, „to len tak hovoríš… Veď   viem, že si naháňal už i poslancov okolo svojho písacieho stolíka,   kým sa nevyšmykli von dvermi, a predsa, predsa ten tvoj strmý, vážny,   nemilosrdný hlas a ‚kopanie bandy‘ je to, čo nás všetkých straší. Ja   som vykríkol ,Ježišmária‘, keď si ma volal. Masný sa striasol a   poklonkoval pri telefóne a Osušátko—Tobiáš spomínal dvojité umývanie   a mydlenie… Vieme, že je to len letná búrka, ktorá zarachotí a stratí   sa, ale my si myslíme, že všetko poláme, že pán poslanec neujde, že   vykmásaný úradník zostane bez kečky, doráňaný sa zrúti, a ono tá   búrka len osviežila ťažké, dusné povetrie, a že už sa ukazuje guľatá   usmievavá tvár slniečka, kečka úradníkova zostala nedotknutá, stali   sme sa iba pružnejší a ľahší. Kto stál ako buk, rozknísal sa, kto   kráčal z nohy na nohu, utekal, kto utekal, stačil sa vyšmyknúť von   dvermi… Ty si myslíš, že takéto búrky sú potrebné, najmä v úrade.   Správne. Ale nám je to nepríjemné, veľmi nepríjemné. Ľudia nemajú   radi hluk. Nás každý krik straší…“
    </tei:p>
    <tei:p>
     — Videli ste, koľkí tam čakajú, poďme, poďme, — zopakoval   prezident a utrel si čelo šatkou, pričom zakašlal.
    </tei:p>
    <tei:p>
     Potisol mahagónovú schránku s cigarami a cigaretami pred   Hrnčiarika, aby si zapálil, ale Hrnčiarik sa úctivo poďakoval, že on   len fajočku fajčí.
    </tei:p>
    <tei:p>
     — Nemám hosťovské čibuky ani fajočky, — poznamenal šéf. — A raz   som mal hosťa, čo sa ma spýtal, či nemám kefku na zuby pre hostí.   Povedal som mu, že nohavice by sa skôr našli.
    </tei:p>
    <tei:p>
     Hrnčiarik sa úradne zasmial. „Aký satirický,“ pomyslel si.
    </tei:p>
    <tei:p>
     — Včera som do štvrtej rána podpisoval, — skočil prezident na iný   predmet. — Do polnoci bolo ešte ako—tak veselo. Pustil som rádio a to   mi hralo… Má ten Flögl krásny hlas… Ale po polnoci, keď všetko   zatíchlo, ustavične som počul, že niekto chodí po chodbe. To je od   toho, že som naučený vždy niekoho cítiť za dvermi, a tak i v noci   myslím, že je tam niekto. Možno, že som počul seba. Musím si nahlas   čítať tie úradné gebuziny, aby som ich rozumel. Nemáte pochop, ako   píšu. Česi všetko mäkčia, a myslia si, že píšu po slovensky. Myslia   si, že čo je u nich „á“, u nás musí byť „ia“. Im je správa   „spriavou“, a keď je u nás „mesiac“, celkom logicky musí byť i   „mesiačnou“. „Pamäť“ je u nich „pamiať“, lebo veď je kdesi   „pamiatkový“ úrad. „Pokud stáva,“ ráčte odpustiť je „pokiaľ stavia“.   „Řád — riad.“ „Řízek — riezek.“ „Říjen — rujen.“ „Září — zária.“   „Požadujem — požiadujem…“ Maďarom je staroba „starosťou“. Píšu miesto   „zbehlá“ „zbehnutá“, „jednotný“ im je „jednotvárny“, „skúšaný“ —   „skúsený“, kapusta s „auflágom“ — prívar s „nákladom“…
    </tei:p>
    <tei:p>
     „Nepovedal som? Ortografiou sa zapodieva,“ myslel si hlavný   radca.
    </tei:p>
    <tei:p>
     Prezident vzal jeden akt zo stola.
    </tei:p>
    <tei:p>
     — „Všetky kolá“, — začal čítať, — „majú byť na zadku opatrené   zariadením“… Povedzte mi, pán hlavný radca, majú kolá zadok?… Kolá, a   zadok… Čo nepovie motocykle, bicykle? Tomu by rozumeli… „Zariadením,   odrážajúcim červené svetelné papršteky na nej dopadajúce…“ Počujete   Čecha? „Na nej!“ Na kom? Na Zuze, či na Mare?…
    </tei:p>
    <tei:p>
     Chce povedať: Zariadenie, ktoré odráža červeno—svetelné lúče   #I#naň#-I# padajúce… I to je zle. Prečo by tam nemohla visieť červená   lampôčka… „Zariadenie to má byť umiestené tak, aby voľne vystavené na   #I#nej#-I# dopadajúcim papršlekom bez každej prekážky, teda asi #I#po   stredu#-I# pravého ramena vidlice…“ Prečo vo stredu, a nie vo štvrtok   alebo v piatok? My predsa máme svoj #I#prostriedok#-I#… A tak to máte   #I#furt#-I#… Vezmime „zemedelský“ akt…
    </tei:p>
    <tei:p>
     Prezident vzal druhý akt do rúk.
    </tei:p>
    <tei:p>
     — Viete, čo je to #I#zber#-I# chrústov a #I#žer#-I# chrústov? —   opýtal sa. Hrnčiarik nestačil odpovedať. Odpovedal hneď sám pán   prezident: — To je nie ekvále zber alebo zober tých chrústov a žer   ich. To má byť, pán hlavný radca, #I#zbieranie#-I# chrústov, keď   #I#obžierajú#-I# stromy… Referent to napíše, jeden prednosta podpíše   a viceprezident, rozumie sa, tiež. No, ten by podpísal i otčenáš a   svoj ortieľ smrti, a nezbadal by… Predtým sa ľudia ponosovali, že   nerozumejú maďarčine… A môžu rozumieť tomuto?… Požadujem štýl,   ktorému porozumie aj inteligent i kravská dievka… Nemám sa na koho   spoľahnúť, — zavzdychol a hneď i zakričal: — Čo som ja? Korektor, a   či prezident krajiny?
    </tei:p>
    <tei:p>
     Hrnčiarik chcel odpovedať, že pán prezident je prezidentom   krajiny, a nie korektorom, ale prezident buchol rukou do roztvoreného   aktu tak prudko, že roh papiera nadrapil a Hrnčiarik sa uhol,   prižmúriac oči.
    </tei:p>
    <tei:p>
     — Takéto svinstvá mi dávajú… Ale poďme… Tu mu prišlo na um ešte   čosi.
    </tei:p>
    <tei:p>
     — Alebo včera, napríklad… Dvaja páni sedia v istej veľkej izbe,   ale patria do iných skupín. Hnevajú sa jeden na druhého. Mohli by si   rovno napľuť do očí, ale oni si korešpondujú úradne. Viete, aké je to   preťahovanie. Hotový morský had, keď sa dvaja páni úradne sekírujú.   Stránka podá žiadosť. Čaká. Riešenie nejde. Podá druhú. Sú teda v   úrade dve žiadosti — dvaja vandrovníci, ktorí by mali spolupracovať k   jednému cieľu. Oni vandrujú osobitne. Jeden v jednej skupine, druhý v   druhej. A práve títo dvaja páni jednu a tú istú vec rozlične vybavia.   Jednému vandrovníkovi povedia áno, druhému nie… Človeka by puklo od   hnevu… Rozohnať tú bandu!… A aby ste boli spokojní a nerozčuľovali sa   kvôli žlči… „Nerozčuľuj sa! Rozdeľ si prácu!“… Môžem?… Nemôžem. To by   bol chliev, a nie úrad. No však?… No, poďme!…
    </tei:p>
    <tei:p>
     Pohrabal v listoch, ktoré ležali pred ním.
    </tei:p>
    <tei:p>
     Hrnčiarik sa nazdával, že sa konečne dostanú k veci, pre ktorú ho   dal zavolať, ale prezident potriasol pred ním veľkým listom v bielej   obálke.
    </tei:p>
    <tei:p>
     — Máme slovenský referát v Prahe! — zajasal neúprimne. — Ten bude   môcť strčiť nos do každej osobnej veci, ktorá sa týka Slovenska. Bez   jeho súhlasu, #I#jeho súhlasu#-i#! — zdôraznil, — nebudú vraj môcť   posielať úradníkov z historických zemí na Slovensko, aby sme mohli   umiestňovať tunajších ľudí… Viete, čo bude robiť ten slovenský   referent?
    </tei:p>
    <tei:p>
     „Dívať sa na Vltavu,“ bolo na jazyku hlavnému radcovi,   „viceprezidenti na Dunaj, slovenský referent v Prahe na Vltavu.“
    </tei:p>
    <tei:p>
     — Nebude strkať nos do ničoho, — predbehol Hrnčiarika prezident, —   lebo ak bude, opuchne mu od frčiek. Ja ho mám celý opuchnutý… Ale mi   povedzte, načo som potom ja tu, ktorý poznám Slovensko ako vlastnú   dlaň, a ani sluhu nemôžem menovať bez vyššieho súhlasu, hoci je to   moje právo… Bude krajinský úrad zasa len poštová zberňa ako kedysi   ministerstvo pre Slovensko? Čo som ja? Prezident krajiny, či   prednosta pošty?… Viete, čo som? Plagát s otáznikom: „Príde! Príde!“   A po týždni: „Kto príde?“ Odpoveď dáva Praha… Ja menujem… Koho?…   Kedy?… Ráčte sa tam láskavo spýtať. Tam oni majú depo tých   #I#najlepších#-I#, ktorých by radi prepustili. My ti už vyberieme a   pošleme. Umiesťujte potom tunajších!… My sme #I#otázkový#-I# úrad.   Brnčí mucha v úrade, a neviem, či ju smiem chytiť. Musím sa spýtať…   Nošak?…
    </tei:p>
    <tei:p>
     „A keď už muchy lapať máš ty, prezident, čo budú robiť   viceprezidenti? To je ich právomoc,“ letelo Hrnčiarikovi hlavou.
    </tei:p>
    <tei:p>
     — A každý sa obracia na mňa. #I#Tunáka#-I# mám až štyri listy v   jednej veci.
    </tei:p>
    <tei:p>
     Bral ich temperamentne jeden po druhom.
    </tei:p>
    <tei:p>
     — Vdova Kamila Landíková. Obracia sa na mňa ako na otca, ktorý má   tiež deti a porozumenie rodičovským starostiam… To sa vie, že som   každému otcom, keď niekto niečo potrebuje… Chce, aby bol preložený   jej syn, komisár Landík pri Okresnom úrade v Starom Meste, čím ďalej   od tohto mesta, lebo sa zaplietol s akýmsi dievčaťom, ktoré, ak si ho   vezme, bude mu len na škodu v spoločenskom postavení a kariére… To sú   babské reči. Chcela by mať zo synáčka hneď ministra. Kariéra! Každý   chce kariéru… Komisár! Chce mať spoločenské postavenie!… Viete, keď   som bol ešte malým županom, chodili mi do domu na návštevu samí mladí   ženatí úradníci s peknými ženami. Tak o mesiac im vraciam návštevu a   žena mi vraví: „Ty, počuj, veď ten bol s druhou ženou u nás. Tá mala   malý švík na čele a táto nemá. Začal som pozorovať. Naozaj. To vám   boli všetko zákonné ženičky na ľavú ruku. Vyhlásil som, že kto ma   bude chcieť navštíviť v budúcnosti v rodine i so svojou ženou, musí   si doniesť so sebou sobášny list… To je také… Vtedy sa ženili   gavalieri s dámami z ulice, z kaviarne, z vlaku, z javiska, zo   zábavy. Ženili sa na týždeň, na mesiac, na rok, na dva, na desať   rokov i na celý život. Ťažko rozoznať poctivé dievča od nepoctivého,   keď sa správa ako poctivé, a zákonnú ženu od nezákonnej, keď sa zdá   ako zákonná. Musel by som prehadzovať úradníkov ako tehly. Nie,   nebudem hrať futbal s úradníkmi.
    </tei:p>
    <tei:p>
     List Landíkovej odložil a vzal druhý.
    </tei:p>
    <tei:p>
     — Generálny riaditeľ Dubec tiež nalieha na preloženie tohto pána   Landíka, že je vraj arogantný. Prečo? Nepíše. Možno, že nekľakol pred   ním na kolená a nebozkal mu ruku od radosti, že ho vidí… Nemá na čele   napísané, že je veľkým pánom. A čo má náš človek s generálnym   riaditeľom obilného syndikátu? Rád mám hrdých a sebavedomých   úradníkov. Oni sú strážcami zákona a spravodlivosti. Čo sa mieša do   mojich vecí pšeničné vrece?
    </tei:p>
    <tei:p>
     „Svätá pravda,“ prisvedčil v duchu hlavný radca. Bolo mu, ako čo   by mu hladil brucho. „Spravodlivý človek tento náš pán prezident,“   myslel si.
    </tei:p>
    <tei:p>
     — Tretí list. Generál strany sa informuje, aký človek je Landík…   Že taký výtečník sadá na lep každému politickému tajomníkovi! Poznám   to. Nevyhovie taký úradník v niečom politickej ohave, už aby som ho   za živa upálil. Nie! Nedovolím nikoho prenasledovať. Úradník nech je   objektívny. Nošak?
    </tei:p>
    <tei:p>
     Hrnčiarik zasa prikývol. K reči sa dosiaľ nemohol dostať, ale v   duchu opätovne pochválil svojho principála, že je to predsa len nie   celkom obyčajný človek. Nedá sa strhnúť, vie odolať a má pevné nervy.   Porovnal ho s Napoleonom Veľkým, nie na poli bitiek, ale na poli   práce úradnej, krvopotnej a na poli reprezentačnom. Koľko starostí! A   stačí mu hlava myslieť a srdce cítiť i pri takom bezvýznamnom   komisárovi, aby nespáchal nespravodlivosť. Je to človek znamenitý,   nie každodenný.
    </tei:p>
    <tei:p>
     — A tu je list štvrtý, — pokračoval prezident. — Okresný náčelník   v Starom Meste ma upozorňuje v privátnom liste na svoju informáciu, v   ktorej žiada preloženie Landíkovo, lebo je to vraj úradník nemožný,   nemravný, bezočivý… Čo ma má upozorňovať? To je zasa také, ako čo by   ma súril, aby som vec vybavil alebo aspoň pozor dal, ako sa vec   vybaví. Ako čo by sa na mojich tunajších úradníkov nedalo spoľahnúť…   Ja ti dám — poriadkovú pokutu!… A keby vedel písať! Píše „pokračovací   riad“. To som ešte nepočul… „Pokiaľ stáva“, „odpor“… Ak je ten   komisár nemožný, nemravný a bezočivý #I#dneskát#-I# v Starom Meste,   bude taký i zajtra, a keby som ho preložil hoci do Trantárie…   Zaujímal som sa o vec. Akt je u vás. Tak, čo urobil ten sopliak?
    </tei:p>
    <tei:p>
     — Vcelku nič, pán prezident, — dostal sa konečne k slovu   Hrnčiarik.
    </tei:p>
    <tei:p>
     — Čo je to: #I#vcelku nič#-I#? — nezapáčila sa odpoveď   prezidentovi. — V podrobnostiach je teda vinný? Keď je vinný v   podrobnostiach, tak je vinný i vcelku. Ako to rozprávate?
    </tei:p>
    <tei:p>
     — Já na něm žádné viny nenalézám, — opravil sa Hrnčiarik.
    </tei:p>
    <tei:p>
     Neznámo, prečo mu práve táto veta vykĺzla z úst a prečo sa odvolal   na biblického Piláta. Možno, že myslel na kresťanskú trpezlivosť   tých, čo čakali na chodbe.
    </tei:p>
    <tei:p>
     — Pilát je prototyp sudcu, aký nemá byť, — zachytil prezident. —   Taký sudca, ktorý sa dá ovplyvniť pouličným krikľúňom, nie je sudca.   Sudca má byť pevný ako skala, a nie slabé tŕstie, ako bol Pilát.   Poduje vietor — skloní sa. Nikdy taký nebuďte… Tu máte tieto štyri   listy. Napíšte odpovede. Ja ich podpíšem. Pánu generálovi strany len   toľko, ako je Landík kvalifikovaný.
    </tei:p>
    <tei:p>
     — „Veľmi dobre“.
    </tei:p>
    <tei:p>
     — Napíšte „veľmi dobre“. Basta. Zbohom!
    </tei:p>
    <tei:p>
     Podal mu ruku. To znamenalo: Skončil som. Choď už.
    </tei:p>
    <tei:p>
     Hrnčiarik vstal, a pozeral na otvorené obloky.
    </tei:p>
    <tei:p>
     „Zasa zletia všetky písma a mňa prievan vyhodí,“ myslel si.
    </tei:p>
    <tei:p>
     — Nebolo by dobre, pán prezident, pridržať tie písma? — Ukázal na   stolík. — Zas ich prievan rozfúkne. Alebo azda zatvoriť obloky?
    </tei:p>
    <tei:p>
     — To je pravda. Aká providencia!
    </tei:p>
    <tei:p>
     Prehol sa na stolík a pridržal písma bruchom a rozprestretými   lakťami.
    </tei:p>
    <tei:p>
     — Teraz nemám času zatvárať… A pošlite nasledujúceho… Poďme!…
    </tei:p>
    <tei:p>
     S touto audienciou vyhrali dvaja: dr. Landík aj pán prezident — v   očiach Hrnčiarikových. Prehrali piati: Tolkoš—mäsiar, Brigantík,   okresný náčelník, Dubec, generálny direktor obilného syndikátu,   dr.Straka, generál strany, a vdova Kamila Landíková.
    </tei:p>
    <tei:p>
     Či i Anička, kuchárka u Rozvalidov, vyhrala, uvidíme.
    </tei:p>
   </tei:div>
   <tei:div type="chapter">
    <tei:head>
     19. Keď je kocúr nie doma
    </tei:head>
    <tei:p>
     Vec komisára Landíka na krajinskom úrade celkom dobre stála:   ležala. O jeho preložení zo Starého Mesta niekam na východ, kde ani   slnko nesvieti, ako hrozil generálny direktor obilného syndikátu,   nebolo ani reči. Mäsiar Tolkoš darmo čakal na výsledok svojho   anonymného udania. Okresný náčelník Brigantík sa srdil, že jeho   správa a dôverný privátny list, čo mali Landíkovi krk vykrútiť,   zostávali nepovšimnuté. Pani Landíková ešte verila v „zemskú“   spravodlivosť a dúfala, že jej Janíčka rozdvoja s kuchárkou Hanou.   Dubec zabudol už na urážku a nedbal. Minister, zelený túz agrárnej   strany, keď mu tajomník Ďurko Mikeska napísal, že je Landík   organizovaný v Republikánskej strane maloroľníckeho ľudu, že je dobrý   „demagóg“ a ako inteligentný, energický mladý človek môže byť strane   len na úžitok, hodil Dubcovo oznámenie do priečinka.
    </tei:p>
    <tei:p>
     Landík sám ani nevedel, čo všetko sa robí za jeho chrbtom.   Spočiatku čakal hrom, ale keď dlho neudieral, myslel si, že búrka   prešla a nebo je čisté. A keby i udrel hrom z jasného neba, čo po   ňom, on je už na všetko prichystaný. I keď ho preložia. Dnes je už   celý svet malý. Ani severná točňa je nie ďaleko. Svoju Aničku si on   nájde telegramom, telefónom, listom, železnicou, motocyklom, autom,   aeroplánom, i keby bola na dne pekla. Nie je to síce tak, ako keď ju   má pod nosom a môže k nej i pešo zájsť, ale čím väčšia diaľka medzi   zaľúbenými, tým dlhšia i chôdza k nim, tým dlhšie trvá i láska. Čím   väčšia priepasť medzi dvoma brehmi, tým väčšia a hlbšia i túžba   dostať sa na druhý breh, kde naťahuje ruky najmilovanejšia. Pravda,   jednako by bolo lepšie, keby ho v Starom Meste nechali, nuž ale, ak   to nemôže byť, i tak dobre. Na každý prípad treba využiť   prítomnosť.
    </tei:p>
    <tei:p>
     Landík ju i využíval. Rozvalidovci ešte neboli doma. Chodil k Hane   do kuchyne skoro každý večer. Jeho návštevy bývali najprv krátke, ale   ako sa dĺžili večery, tak i jeho návštevy. Čajovával s Aničkou a   Milkou pri kuchynskom stolíku. Najprv z hrnčeka, z akých ony pili,   potom mu dali panskú šálku. Niekedy ho ponúkali dievčatá i večerou.   Spočiatku ho mrzelo jesť s nimi, ale aby ich neurazil, vzal si aj on.   Nech si nemyslia, že je pyšný. Milka rada spievala balady, čo sa doma   naučila medzi vrchmi. Spievala falošne, na celé hrdlo, až lampa   žmurkala a pokrievky na stene ako čo by sa usmievali. Landík sa bil   po kolenách a Hana sa chytala za boky od smiechu. Vôbec Milka veľmi   rada mala hlučnú hudbu a spev. Neraz chcela čínsku muziku. Landíkovi   dala vahan medzi nohy a varešku, aby ňou búchal, Hane pokrievky, ona   si vzala mažiarik a tĺčik a začala:
    </tei:p>
    <tei:l>
     Pod háječkom, pod zeleným
    </tei:l>
    <tei:l>
     orie dievča s koňom jedným.
    </tei:l>
    <tei:l>
     Orie, orie, preoráva,
    </tei:l>
    <tei:l>
     mamka na ňu povoláva…
    </tei:l>
    <tei:p>
     Hana ju zastavila:
    </tei:p>
    <tei:p>
     — Nerev ako vôl na holiach.
    </tei:p>
    <tei:p>
     — Nik nepočuje, — zastavila sa Milka.
    </tei:p>
    <tei:p>
     — Horký nepočuť.
    </tei:p>
    <tei:p>
     Landík sa išiel presvedčiť na dvor a potom na ulicu, či počuť, či   nie. Uspokojený sa vrátil, že nič nepočuť.
    </tei:p>
    <tei:p>
     — Tak si spievaj, — dovolila Hana, — ale bez čínskej muziky.   Radšej si požičiame gramofón.
    </tei:p>
    <tei:p>
     Milka doniesla gramofón z panskej izby. Počúvali, húdli si podnos,   potom zaspievali ticho. Hana mala celkom príjemný alt, ale Milka   kazila, keď vrieskala a mýlila spevákov. Spustili si tango. Landík   učil dievčatá. Proboval s Hanou, potom s Milkou, potom Milka s Hanou.   O niekoľko dní prešli do izby, kde bolo rádio, a počúvali Prahu,   Brno, Bratislavu, Viedeň. Landík vysvetľoval a manipuloval. Milku   zvábil klavír a prešla do druhej izby. Sadla na krútiacu sa okrúhlu   stoličku, najprv sa do chuti pozvŕtala na nej a začala brnkať do   sveta na klávesoch, ako decko, keď je dobrej vôle, spievajúc pritom   svoju zamilovanú baladu:
    </tei:p>
    <tei:l>
     Doniesol mi šátek pratý,
    </tei:l>
    <tei:l>
     nedal mi ho rozvíňati.
    </tei:l>
    <tei:l>
     Šátek vzala, rozvinula,
    </tei:l>
    <tei:l>
     z její brata ruku našla …
    </tei:l>
    <tei:p>
     Landík si presadol k Hane na diván, stískal jej ruky a bozkával sa   s ňou potichučky, aby nepočula Milka. Milka spievala:
    </tei:p>
    <tei:l>
     Čo si, mužu, čos urobel,
    </tei:l>
    <tei:l>
     keď si môjho brata zabel?…
    </tei:l>
    <tei:p>
     Pritom sa usmievala a v duchu ľutovala, že nemá takého panského   galána ako pani kuchárka, s ktorým by sa tiež mohla bozkávať.
    </tei:p>
    <tei:p>
     Príležitosť robí zlodeja. Prešlo ešte niekoľko dní a tancovalo sa   v panskej jedálni pod veľkou visiacou lampou. Podával sa čaj v   panských šálkach a sladké zákusky na tanierikoch. Pri stole sedela i   Milka a napodobňovala svoju paniu, ako dvíha šálku dvoma prstami,   pričom ostatné otrčí, ako si oprašuje prsty a kladie kraj servítky k   ústam, žmurká na pána, privrúc jedno oko, dibká k nemu malými   krôčkami, lezie mu do kečky a búcha nežne po pleci na znak lásky.   Pánom bola Hana. Potom pred zrkadlom predstavovala, ako si pani   maľuje obočie a pery a pudruje si tvár, prsia a hrdlo.
    </tei:p>
    <tei:p>
     Nuž, ako sa vraví, kocúr bol preč a myši mali hody. Boli to krásne   večery. Najmä to brnkanie na klavíri a počúvanie rádia na diváne,   spojené s bozkami. Možno, že by bol Landík i nocoval v dome a   presťahoval sa do neho, ale ho nikto nepozval, a Hana by to iste ani   nebola dovolila. Už o pol jedenástej začala pozerať na hodiny. Landík   rozumel a odchádzal, aby na druhý večer zasa prišiel.
    </tei:p>
    <tei:p>
     Boli bezpeční. Pani sa dohovorila s Hanou, že jej napíše, kedy sa   vrátia. Tisícka, čo jej dala na kuchyňu, ešte trvala. Čajovanie   nestálo nič, lebo boli panské zásoby, hudba bola zadarmo, no a tých   niekoľko vajíčok na mäkko alebo na praženicu s maslom alebo na   škvarkách, čo zjedol Landík, naozaj boli maličkosť. Sám dom obývali   len Rozvalidovci, iných obyvateľov nebolo. Dom bol starý, s metrovými   múrmi.
    </tei:p>
    <tei:p>
     Hrubá brána bola vždy zavretá, dvierka na schody tiež, nemohol ich   nik prekvapiť. Milka mohla vrieskať, nik ju nepočul okrem Hany a   Landíka. Škoda bolo zakazovať i čínsku muziku, ako sa sám Landík   presvedčil, z domu nemohlo vyjsť ani najsilnejšie fortissimo. A to je   hlúpa povedačka, že múry majú uši.
    </tei:p>
    <tei:p>
     Najbezstarostnejšia bola Milka. Landíkovi neraz prišlo na um, čo   by bolo, keby ho tak tu našiel direktor s paňou, keby sa dvere odrazu   otvorili a vošiel jeho šéf Brigantík alebo mäsiar Tolkoš, ten udavač.   I Hana stŕpla, ale sa vždy upokojila, že ani list ani telegram ešte   neprišiel. Dávala teda aspoň pozor, aby sa z náčinia nič nerozbilo, a   keď videla, že Milka veľmi strmo kladie šáločky, radšej sama   obslúžila i svojho hosťa i svoju podriadenú chyžnú. Milka, uvelebená   na stoličke s rozloženými sukňami, kývala kuchárke hlavou, že je s   ňou spokojná, alebo ju upozorňovala láskavým hlasom:
    </tei:p>
    <tei:p>
     — Anička! Lyžičky chýbajú… A kde je rum?… Cukorničku ste zabudli   vyložiť… Viacej sladkého. Pán má rád sladkosti… Najprv mne ako dáme…   Tak. Ďakujem.
    </tei:p>
    <tei:p>
     Raz pri takomto čajovaní Landík zas zbadal, že na malom Haninom   prste je prstienok s veľkým rubínom, ktorý už raz zbadal a zabudol sa   spýtať na jeho pôvod.
    </tei:p>
    <tei:p>
     — A aký to máte prstienok? Nosíte ho len niekedy.
    </tei:p>
    <tei:p>
     Dosiaľ veselá Hana osmutnela. Chvíľku uvažovala a potom so   sklonenou hlavou začala rozprávať:
    </tei:p>
    <tei:p>
     — To mám od matky. Jediné dedičstvo. Dala mi ho tetka Šebestová,   práčka, u ktorej kedysi moja mať bývala a umrela. Ona, Šebestová, mi   rozprávala, že matka bola cirkusovou komediantkou. Chodila na veľkej   guli a na drôte a za ňou driečny mladý pán, ktorý si ju i vzal — za   ženu. Bol bohatý, vraj, ale nečestný a ukrutný. Manželstvo netrvalo   ani dva roky. Mať, nebožiatko, nemohla vydržať a ušla od neho, a viac   sa k nemu nevrátila. Dala sa zas na komediantstvo. Spadla zvysoka a   viac nevstala. Tak ju odniesli v plachte a po polroku umrela. Keď   umierala, pýtala si mydlo a pomocou mydla horko—ťažko jej stiahli z   prsta tento prstienok. Vzala ho ešte do ruky, pozrela naň a odhodila:   „Ty moje nešťastie!“ vykríkla pritom a onedlho bola božia. Šebestová   ten prstienok zdvihla, a keď som sa vrátila zo štátneho domova z   Košíc, kam ma dali a kde som bola do šestnásteho roku, dala mi ho a   povedala: „Matke priniesol nešťastie, tebe, možno, prinesie šťastie.“   A od tých čias ho zavše nosím, vtedy, keď sa niečomu veľmi teším,   akoby na próbu, či mi radosť nepokazí.
    </tei:p>
    <tei:p>
     — A kazí? — spýtal sa Landík.
    </tei:p>
    <tei:p>
     — Dosiaľ nepokazil ani raz.
    </tei:p>
    <tei:p>
     — Bože môj! Šestnásť rokov v štátnom domove!
    </tei:p>
    <tei:p>
     — Tam som mala akúsi ťažkú chorobu. Rukami som nemohla hýbať a to   mi trvalo dlho, dlho.
    </tei:p>
    <tei:p>
     „To preto také písmo,“ myslel Landík.
    </tei:p>
    <tei:p>
     — A otec? — spýtal sa nahlas. — Poznáte si otca? Žije?
    </tei:p>
    <tei:p>
     — Nič o ňom neviem, ani nechcem vedieť. Musel byť ukrutník.
    </tei:p>
    <tei:p>
     — Ani neviete, kde je?
    </tei:p>
    <tei:p>
     — Ja sa volám po matke, ale v matrike som Dubcová.
    </tei:p>
    <tei:p>
     — Dubec!? — vyskočil Landík. — Taký chlpatý, široký, vysoký?
    </tei:p>
    <tei:p>
     — Neviem. Nikdy som ho nevidela.
    </tei:p>
    <tei:p>
     — Statkár neďaleko Brezníc?
    </tei:p>
    <tei:p>
     — Nepoznám.
    </tei:p>
    <tei:p>
     — Žije so svojou chyžnou.
    </tei:p>
    <tei:p>
     Hana pokrčila plecami. Landík si spomenul na historku, o ktorej mu   v lete Želka rozprávala, o prvej a jedinej Dubcovej žene, o   nemravníkovi, o víchriciach, čo sa stretávali, o darovaných   rubínových prstienkoch. Kaštieľ s gotickými oblokmi, erb na priečelí,   osvietená pani chyžná, ktorá si dá ruky bozkávať…
    </tei:p>
    <tei:p>
     — On to bude… On je to, — tvrdil. — Anička! Veď vy ste bohaté   dievča.
    </tei:p>
    <tei:p>
     Vyrozprával jej, čo počul o Dubcovi.
    </tei:p>
    <tei:p>
     — Ak sa vaša matka nerozsobášila s Dubcom, — končil, — vy ste jeho   jedinou zákonnou dedičkou.
    </tei:p>
    <tei:p>
     Hana sa ešte väčšmi zachmúrila a rozhodne odmietla myšlienku byť   Dubcovou dedičkou.
    </tei:p>
    <tei:p>
     — Nechcem byť. Hnusilo by sa mi.
    </tei:p>
    <tei:p>
     To bolo čosi z Landíkovho charakteru. On tiež vravieval matke:   „Nepýtaj od nich nič. Nechcem!“ K Hane pocítil veľkú nežnosť. Prešiel   k nej, chytil jej ruku, stisol a povedal:
    </tei:p>
    <tei:p>
     — Anička, vy ste statočné dievča.
    </tei:p>
    <tei:p>
     Idúc domov, opravil tento svoj náhľad: „Statočnosť by tu bola   hlúpou romantikou… Ešte je otázka, či je to ten Dubec, ale prstienky   sa zhodujú. Sú rubínové …“
    </tei:p>
    <tei:p>
     Milá idyla v rozvalidovskom dome trvala skoro celý august. Ale   koncom augusta prišiel list, že sa Rozvalidovci vrátia. Museli sa   vyčistiť parkety, kľučky, dvere, poumývať obloky, vyprášiť koberce,   okúpať palmy, aby bolo všetko čisté a aby byt smrdel olejom a   benzínom, keď páni prídu. To znamenalo koniec večierkom. Landíkovi   bolo smutno. Privykol na „svoju“ Aničku a veselú Milku. Ich   spoločnosť mu chýbala. Keď prišiel večer, nemohol obsedieť ani doma,   ani v hostinci. Samota ho trápila a nevyplnili mu ju ani   priatelia—kolegovia z úradu, ani známi a neznámi ľudia, ani pohár   vína alebo piva, ani partia šachu, ktorú hrával s verným správcom   Kvirínom Čížikom, čo chodil do Centrálnej kaviarne každý večer len   kvôli šachu i so svojím psom Tarajom Druhým. Nezabavila ho ani hra na   bridž, ktorú po šachu hrával s kolegom Novotným, oficiálom Sakulíkom   a Veselým, praktikantom zo súdu. Fádna mu bola i päťdesiatka alebo   stovka karambolu s Veselým, keď nebol bridž. Ešte najradšej kibicoval   bankovému úradníkovi Nehodnému. A to preto, lebo šéfom Nehodného bol   bankový direktor Rozvalid, a Rozvalid bol zároveň i domácim pánom   Aničky. Dýchal teda skoro ten istý vzduch čo Anička, a to ho   spojovalo s ňou. Milé mu bolo, keď ho Novotný zavolal k sebe na čaj a   počúvali rádio. Toto mu pripomínalo nedávnu krásnu minulosť a bozky   na diváne.
    </tei:p>
    <tei:p>
     Ráno ju už neodprevádzal, aby sa ľudia nehoršili, nie na neho, on   si z toho nič nerobí, nie je Tolkoš, ale na Hanu. Okrem toho i preto,   že okresný náčelník Brigantík nariadil „jednoduchú frekvenciu“, to   jest úradné hodiny na jeden dúšok, a to pre každého od siedmej do   druhej. Práve pred zimou. Ale to iste jemu, Landíkovi, na protiveň,   aby Hanu nemohol odprevádzať.
    </tei:p>
    <tei:p>
     Nahrádzal si ranné prechádzky večer. Dohovorili sa, že Anička bude   vychádzať pred bránu večer, keď sa stmí. Dievča vychádzalo. Landík   nechal tak šach i bridž i karambol a chodil na schôdzky pred bránu.   Tu stával s ňou, alebo sa prechádzal, alebo, čo bývalo   najbezpečnejšie, uchýlili sa do chodby za bránu, kde bola tma ako v   rohu. Takto bolo i najtmavšie, nik ich nevidel, i najteplejšie, lebo   mohli jeden druhého zohrievať. Nebolo to síce také, ako keď rádio   počúval a Milka brnkala na klavíri, ale jednako lepšie ako šach,   bridž, karambol, karty, kibicovanie a čajovanie u Novotného.
    </tei:p>
    <tei:p>
     Chcel sa Aničke revanšovať, aby prišla k nemu, že ju tiež pohostí   čajom a zákuskami, ale odmietla.
    </tei:p>
    <tei:p>
     — Čo by povedala pani?
    </tei:p>
    <tei:p>
     — A čo by mohla povedať?
    </tei:p>
    <tei:p>
     — Že sa túlam po nociach.
    </tei:p>
    <tei:p>
     — Nemusí o tom vedieť. A potom, aké túlanie? Môžete mať známych a   navštíviť ich.
    </tei:p>
    <tei:p>
     — A ešte pán! On je vždy doma, keď nie je v banke, a chce, aby sa   vždy všetci okolo neho vrteli.
    </tei:p>
    <tei:p>
     — A teraz?
    </tei:p>
    <tei:p>
     — Teraz už spí. Doktor mu rozkázal, aby čím viac spal, to vraj   posilňuje nervy. A nesmie v posteli ani čítať, to vraj odháňa spánok.   Musí hneď prižmúriť oči a myslieť na príjemné veci.
    </tei:p>
    <tei:p>
     — Nuž teda sa nekrútite okolo neho… Anička, vy sa vykrúcate.   Príďte, keď sú páni nie doma, niekde na návšteve, v divadle, na bále.   Bude taká príležitosť.
    </tei:p>
    <tei:p>
     — Sama?
    </tei:p>
    <tei:p>
     — Sama.
    </tei:p>
    <tei:p>
     Pohladila ho po tvári.
    </tei:p>
    <tei:p>
     — Nie, pán doktor.
    </tei:p>
    <tei:p>
     — Tak teda s Milkou.
    </tei:p>
    <tei:p>
     — S Milkou skôr.
    </tei:p>
    <tei:p>
     Jedného daždivého večera i prišli v klobúkoch, nepremokavých   plášťoch s dáždnikmi, v lesklých gumových čižmách a v rukavičkách,   celkom ako mestské slečinky. Chceli prekvapiť pána doktora, vidieť   jeho byt, trošku si posedieť a odísť.
    </tei:p>
    <tei:p>
     Obsluhujúca Marka ich vpustila do pitvora. Keď ich tu pri svetle   malej lampy poznala, zamedzila im cestu a surovo sa ich spýtala, čo   tu chcú.
    </tei:p>
    <tei:p>
     — Navštíviť pána doktora, — odpovedala Milka.
    </tei:p>
    <tei:p>
     — Pán doktor nočné vizity neprijíma, — postavila sa Marka, nízke,   zavalité dievča so širokým čelom, vypuklými, silnými obrvami, dvoma   tenkými vrkôčikmi a hrubými ako valce ramenami.
    </tei:p>
    <tei:p>
     Z veľkých rúk sa jej parila a kvapkala voda, čo si zabudla ruky   utrieť. Bolo jej protivné, že cudzie dievčatá, a také ako ona,   služobné, chcú robiť vizity u pána doktora. Je to jej pán.   Nepotrebuje nijakú cudziu lásku. Keď niečo treba, tu je ona. Známy   druh žiarlivosti a závisti, ako keď domáci pán pohladí pred svojím   psom cudzieho psíka. Hneď je vrčanie a ruvačka.
    </tei:p>
    <tei:p>
     Landík počul šum a vyšiel zo svojej izbičky. Vysvetlil Marke   pekným slovom, že slečny sú jeho staré známe, aby pomohla dámam   zobliecť kabáty a zobuť čižmy. Sám pomohol Hane. Marka sa nahnevane   zasmiala a len toľko precedila cez zuby:
    </tei:p>
    <tei:p>
     — Ff! Slečny! Dámy! Také ako ja.
    </tei:p>
    <tei:p>
     Obrátila sa chrbtom urazená a odišla do kuchyne. Hana a Milka sa   smiali nad Markinou neohrabanosťou, jednako boli nemilo dotknuté   nevľúdnym privítaním. Ani sa celkom nezložili. Vošli do izby v   klobúkoch, rukavičkách, s kapsičkami a v gumových čižmách. Len plášte   a dáždniky nechali v pitvore.
    </tei:p>
    <tei:p>
     Landík ich návštevu neočakával. Bol by pripravil nejaký večierok   so sladkým a zákuskami z cukrárne. Novotný by mu bol požičal na tento   večer gramofón. Takto nebolo nič. Milka sa necítila doma a   nevrieskala. Sedela na stoličke vážna v červenom klobúku a s červenou   taštičkou v ruke. Obzerala sa po chudobnej izbičke a iste jej prešla   hlavou myšlienka: „Tu teda býva náš pán doktor. Veru chudobne.“ Hodnú   chvíľu trvalo, kým trošku oživla, vstala a začala pozerať lacné   obrázky na stene. V izbe bolo sychravo, nepríjemne. I Hana oblietla   pohľadom izbu a bolo jej tiež chladno i na tele i na duši. Nikde   nijaká ozdoba, výšivka, stôl bez prikrývadla, diván holý, bez   podušiek, cylinder na lampe neočistený a mliečne tienidlo zaprášené.   Nebolo vidieť ženskú ruku na ničom, ktorá vie všetko okrášliť.   Hnevala sa v duchu na Landíkovu domácu paniu, že sa nestará o svojho   obyvateľa, a tá dievka, čo ich tak krásne prijala, je na to sprostá a   musí byť neporiadna… Ako by to ona usporiadala! Kanapku by dala medzi   obloky, stolíček trošku ďalej do kúta, nejakú rastlinu do druhého   kúta, kvety do oblokov, dlhé záclony, ta to, ta to. Ľutovala Landíka.   On bol tiež stiesnený. Nevedel, čo má povedať a čo má robiť. Zistil,   že medzi košeľami v papierovom vrecúšku nemá dosť cukru a v plechovej   nádobe medzi pančuchami je čaju už len za štipku, rumu len práve na   dne fľašky. Poškrabal sa po hlave a šiel do kuchyne. Chcel dať   doniesť tri šálky čaju z blízkej kaviarne. Marka sa robila   hluchá.
    </tei:p>
    <tei:p>
     — Ale si vezmite dáždnik, aby do čaju nenapršalo a nerozmokli   zákusky… Počujete?… Tu máte desať korún… Nepočujete?
    </tei:p>
    <tei:p>
     — Nepočujem, — odpovedala Marka drzo. — Nebudem obsluhovať také   dievky, ako som ja. Môže hociktorá z nich prejsť.
    </tei:p>
    <tei:p>
     — Mariška, aká je to neúctivosť? — začal Landik pekne. — Veď sú to   moji hostia.
    </tei:p>
    <tei:p>
     — Jest tu šustu!
    </tei:p>
    <tei:p>
     — Doneste i pre seba jednu porciu. Marka. Marka zanovite   odsekla:
    </tei:p>
    <tei:p>
     — Nech mi donesie tá v tom červenom klobúku.
    </tei:p>
    <tei:p>
     — Vy ste sprostá Mara, — nahneval sa Landik.
    </tei:p>
    <tei:p>
     Prešiel do kaviarne sám. Odtiaľ s pomocou čašníka doniesli čaj a   zákusky. Čaj bol studený. Nemohol rozohriať. I zákusky boli tvrdé a   zapáchali mydlom. Landik sa hanbil, že nemôže dievčence ako sa patrí   pohostiť. Ľutoval, skoro vyčítal, že mu neodkázali.
    </tei:p>
    <tei:p>
     — Mládenec nemá kuchyňu a komoru pri nej. Je ako mladý vrabec, čo   otvára svoj žltý zobák, aby ho druhí kŕmili.
    </tei:p>
    <tei:p>
     — Skorej starý, — zasmiala sa Milka, — čo musí všetko zháňať do   svojho hniezda.
    </tei:p>
    <tei:p>
     — To musí každý, — poučovala Hana. — Komuže rastie všetko   doma?
    </tei:p>
    <tei:p>
     Milka sa začala rozveseľovať. Napodobňovala pána direktora   Rozvalida.
    </tei:p>
    <tei:p>
     — Hm, hm… Zasa ma začína štiepať v hlave, — vravela mužským nízkym   hlasom. — Kde máš tie prachy, Klemuška? — priložila si prsty k   sluche, vstala a začala vyťahovať zásuvky. Namanula sa jej do rúk   kefa s hrebeňom. — To sú nie ony… Ani tu nič. Ani tu… I v boku mám   ťažobu. — Chytila sa za bok. — Kde máš ten olej?… Keď to vždy len   mäso a mäso, kačky, husi… Neviete dať niečo ľahšie?… Grísa, ryža, to   je pre mňa… Zas budem mať záchvat… Čo vravíte, že je dobré proti   kolike?… Počkajte, zapíšem si to… Tatata… Že vám tototo pomohlo?… Ako   ste to povedali?…
    </tei:p>
    <tei:p>
     Milka robila, ako čo by si názov lieku zapisovala. Potom vstala,   prešla krívajúc ku skrini.
    </tei:p>
    <tei:p>
     — Juj, táto moja noha! Vždy, keď prší, ma rozbolí. I Hanu to   chytilo. Potešovala ako pani direktorka:
    </tei:p>
    <tei:p>
     — Ľahni si, prosím ťa. Navaríme horúceho čaju, vezmeš dva prachy a   vypotíš sa. Schováme ťa pod perinu.
    </tei:p>
    <tei:p>
     — Dva prachy? — pozastavila sa Milka. — Čo povie srdce?
    </tei:p>
    <tei:p>
     — Na to máme tie červené guľky.
    </tei:p>
    <tei:p>
     — Čo povie žalúdok?
    </tei:p>
    <tei:p>
     — Tam sú tie čierne pilulky.
    </tei:p>
    <tei:p>
     — Čo povedia črevá?
    </tei:p>
    <tei:p>
     — Napiješ sa koňaku.
    </tei:p>
    <tei:p>
     — A hlava, žlč, pečeň?
    </tei:p>
    <tei:p>
     Smiali sa všetci. Prišli do nálady. Nie nadlho. Vravia, že božie   mlyny pomaly melú. Prejde i desať, dvadsať, niekedy i sto rokov, a   niekedy i tisíc, kým sa napáchané hriechy pomstia. Landík, Hana a   Milka sa v tomto prípade posmievali chorému človeku, ktorý si chce   pomôcť liekmi. To je hriech. A čudné, hoci sa to vidí neuveriteľným,   božie mlyny hneď a zaraz začali mlieť. Kompánia spomenula vlka, a už   i bol za pätami. Čosi zašramotilo, zadupotalo, a do izby sa vrútil   vysoký a chudý pán v pinči na hlave, s bielym šálom okolo hrdla, v   dlhom čiernom kabáte s hodvábnymi výložkami, v bielych rukavičkách. V   ruke držal zavretý dáždnik, z ktorého mu stekala voda na galoše.   Vypuklé lícne kosti, vpadnuté líca, pod nosom dve čierne bodky miesto   fúzov a na brade muška.
    </tei:p>
    <tei:p>
     Pozreli na neho s ustrnutím.
    </tei:p>
    <tei:p>
     — Svätá Mária! — vykríkla Hana.
    </tei:p>
    <tei:p>
     — Ježiši Kriste! — zvolala Milka.
    </tei:p>
    <tei:p>
     Nebol to ani jeden z tých dvoch. Pred nimi stál ich chorý pán, pán   Ferdinand Rozvalid, bankový direktor. Stál, ale len na chvíľku, kým   sa nerozhľadel a nepovedal:
    </tei:p>
    <tei:p>
     — Tak!?
    </tei:p>
    <tei:p>
     Potom ako vietor, keď potrasie jabloň a slivku, tak pán direktor   potriasol za plecia najprv Hanu, zatým Milku, prizrúc sa im dobre do   tváre, mrzko pozerajúc na Landíka, zasvišťal:
    </tei:p>
    <tei:p>
     — Sss… ťťť… Teda predsa! A vyšiel.
    </tei:p>
    <tei:p>
     Strach a prekvapenie prilepí k stoličke. Odoberie i hlas. Nastala   tíšina. Len asi po minúte nastal pohyb.
    </tei:p>
    <tei:p>
     — Náš pán, — vykĺzlo sa slovko z Haniných úst.
    </tei:p>
    <tei:p>
     — Bože, bože! — zašeptala Milka.
    </tei:p>
    <tei:p>
     — Direktor! — zhíkol Landík.
    </tei:p>
    <tei:p>
     — Vyhodia nás zo služby, — ševelili Hanine pery.
    </tei:p>
    <tei:p>
     — Čo to bude? — zavzdychala Milka a zložila ruky do lona.
    </tei:p>
    <tei:p>
     Obe hľadeli na dlážku, ako čo by im dlážka mala poradiť a vyzradiť   budúcnosť. Ale dlážka mlčala a okolo všetko. Keď mlčanie už bolo   trápne pre Landíka, zahlaholil jeho pevný a čistý hlas ako dobre   liaty zvon:
    </tei:p>
    <tei:p>
     — Tak prídete ku mne. Pozreli na neho. Hľadel na Hanu.
    </tei:p>
    <tei:p>
     — A ja? — spýtala sa Milka.
    </tei:p>
    <tei:p>
     Potom bolo zas chvíľku ticho a Milka opätovne sklonila hlavu a   sama si ledva počuteľne odpovedala:
    </tei:p>
    <tei:p>
     — Však sa ja už niekde uchytím.
    </tei:p>
    <tei:p>
     Hana jej položila ruku na rameno.
    </tei:p>
    <tei:p>
     — Pôjdete so mnou, Milka.
    </tei:p>
    <tei:p>
     A Landík si pomyslel: „Nebude to trocha veľa naraz dve?“
    </tei:p>
   </tei:div>
   <tei:div type="chapter">
    <tei:head>
     20. Katastrofa
    </tei:head>
    <tei:p>
     Si duo faciunt idem, non est idem, — povedal by Sakulík, oficiál   pri Okresnom úrade v Starom Meste, keby sa bol dozvedel, čo sa stalo   u Rozvalidovcov na druhé ráno po čaji, ktorý dával miestny odbor   Živeny v Centrálnej kaviarni v prospech nezamestnaných invalidov.   Rozvalidovci boli večer na tomto čaji. Pili nielen čaj, ale aj víno.   Pán Rozvalid, bankový direktor, sa natriasal v tanci so slečnou   Dundou, ťahal ju k sebe a opíjal sa i pružnosťou sviežeho, mladého   tela, i belasými mláčkami veľkých vlažných očí. Pani direktorová,   útla, nežná panička s našušoreným veľkým účesom, sa triasla s mladým   pánom praktikantom z banky a visela na jeho tvrdej smokingovej košeli   ako šarlátová stuha radu Bieleho leva. A — nič sa nestalo, ibaže sa v   pauze zhováral mäsiar a údenár Tolkoš s pánom direktorom, ktorý sa   odrazu stal ustarostený a odvliekol údenára do bočnej miestnosti.
    </tei:p>
    <tei:p>
     Hana, ich kuchárka, a Milka, ich chyžná, sa toho večera tiež   chceli zabaviť a len zo zvedavosti navštívili mladého neženatého   človeka, pili z toho istého čaju, čo „slovenské ženy“, víno ani   nevideli, neštrngali si, netancovali, sedeli od seba na stopäťdesiat   centimetrov — taký strašný následok.
    </tei:p>
    <tei:p>
     Direktor Rozvalid ešte i na druhý deň ráno, keď si sadal v župane   ku káve a miešal ju lyžičkou, bol nahnevaný.
    </tei:p>
    <tei:p>
     — Celú noc som nespal od rozčúlenia.
    </tei:p>
    <tei:p>
     — Ale veď si chrápal, — odporovala pani Klema.
    </tei:p>
    <tei:p>
     — Nepočul som.
    </tei:p>
    <tei:p>
     — Ale ja som počula. Musela som zapáliť lampu a napraviť ti hlavu.   Trošku si stíchol, a zas si začal znova. Najprv potichu, solídne   „kŕ—kŕ, kŕ—kŕ“, potom vždy hlasnejšie a vždy vyššie „kŕŕŕ—kŕŕŕ,   krrr—krrr“, akoby si pílil. V najvyššej výške „krk“ prasklo — a zas   si sa utíšil. Paplón si si odfúkol, lampa sa knísala a dvere sa   otvárali a zavierali, ako si ťahal a vypúšťal povetrie. Že vraj   nespal! Ja som nespala.
    </tei:p>
    <tei:p>
     — Táraš. Spal som ako myš na vreci. Ustavične som sa budil. I   somnifen som hľadal. Nebolo ho. Vyšiel. Nikdy nedáte pozor na to, čo   sa minulo a čo treba kúpiť. Tri ste tu, a nikdy nič nemám v poriadku.   Teraz ma bude hlava bolieť.
    </tei:p>
    <tei:p>
     — Tam máš cibalgin.
    </tei:p>
    <tei:p>
     — To je slabé.
    </tei:p>
    <tei:p>
     — Teda rodin.
    </tei:p>
    <tei:p>
     — Neosoží.
    </tei:p>
    <tei:p>
     — Piramidon, algokratin, pavai, saridon, rofein — celá apatieka.   Ale myslím, že ti samo od seba prejde. Bude to taká malá opica. Mnoho   si chlipkal z vína. Myslím, že nebolo dobré. I mňa trhá v sluche.
    </tei:p>
    <tei:p>
     — Víno bolo dobré. To ma tie dievčatiská tak rozčúlili. Tiež tvoja   výchova. Ty si primäkká voči nim. Potom ti narastú nad hlavu.
    </tei:p>
    <tei:p>
     — Načo prekvapovať dievčence? To bolo také neestetické hnať sa s   takým čašníkom na privátny byt. Ja by som mu bola dala frčku za   zradcovanie. Teraz aby som hľadala nové. Dva týždne potrvá, kým   zvyknem vidieť v dome nové tváre.
    </tei:p>
    <tei:p>
     — Nič ty. Ja najmem nové. A tieto nech idú zbohom! Veď je to   prostitúcia! Nebudeme chovať v dome také pobehlice. Rozkradnú ťa.   Zašpinia všetko. Budeš brať do ruky lyžice, šálky, ktoré ony svojimi   rukami zapaprali.
    </tei:p>
    <tei:p>
     Direktor začal bystrejšie a hlasnejšie hovoriť.
    </tei:p>
    <tei:p>
     — Jedz a nerozčuľuj sa, — upozornila ho pokojným hlasom manželka.   — Nie sú také, ako vravíš.
    </tei:p>
    <tei:p>
     — Najväčšie beštie, — mrmlal direktor plnými ústami, — majú   anjelské oči. Nazdala by si sa, že nevie do troch narátať, odrazu   vysvitne, že ten anjel otrávil troch mužov.
    </tei:p>
    <tei:p>
     — No, už Hanka nezdá sa byť beštia a Milka je decko.
    </tei:p>
    <tei:p>
     — A túlajú sa po nociach. Idú na mládenecký byt. Bohvie, odkedy   vydržiavam toho holomka svojimi zásobami.
    </tei:p>
    <tei:p>
     — Čo by si ho vydržiaval! Ten by bol na to prihrdý.
    </tei:p>
    <tei:p>
     — Prihrdý! — zasmial sa posmešne direktor. — Vieš, čo mi hovoril   mäsiar Tolkoš? Nechcel som ti to včera večer povedať, lebo by ťa to   bolo rozladilo… Kým sme boli preč, každý večer sa svietilo v   stolovej. Tolkoš sliedil a vysliedil, že naše donny vypúšťali   „prihrdého“ pána komisára z môjho domu o polnoci. Vidieť, intímna   známosť.
    </tei:p>
    <tei:p>
     Pani Klema roztvorila naširoko oči.
    </tei:p>
    <tei:p>
     — Vravíš od nás?… U nás v stolovej?…
    </tei:p>
    <tei:p>
     U nás. Hralo sa, spievalo, tancovalo a bohvie, čo sa všetko robilo   v tvojich izbách… Tolkoš prikladal k múrom uši a všetko počul. Musíme   u neho brať mäso.
    </tei:p>
    <tei:p>
     — Ale to je opovážlivosť, — rozohňovala sa pani Klema. — Nikdy by   som si nebola myslela… Vravíš u nás? — pochybovala ešte.
    </tei:p>
    <tei:p>
     — U nás, u nás.
    </tei:p>
    <tei:p>
     — Tu, v týchto izbách?
    </tei:p>
    <tei:p>
     — Tu, tu.
    </tei:p>
    <tei:p>
     — Čo je mnoho, to je mnoho. Vyhodiť ich na fľaku.
    </tei:p>
    <tei:p>
     I pán direktor hodil nožík od seba.
    </tei:p>
    <tei:p>
     — Pôjdu, a punktum!
    </tei:p>
    <tei:p>
     Tak sa stalo, že i Hana i Milka dostali svoje knižky a polmesačné   platy s tým, aby sa hneď a zaraz zobrali.
    </tei:p>
    <tei:p>
     Bolo to kruté. Ale čo mali robiť? Pán direktor nechcel ani   hľadieť, ani hovoriť, keď im dával knižky a peniaze, len ukázal na   dvere. Dievčence sa nevyhovárali, nevysvetľovali, že u toho mladého   pána nič nemravné sa nestalo. Direktor bol mravne pohoršený a   dievčence tiež pre pánovu nespravodlivosť. To je za ich vernú službu,   mysleli si a urazené do krvi mlčky vzali knižky i peniaze, pobalili   si veci a šli na stanicu.
    </tei:p>
    <tei:p>
     Na námestí zastavila Milka Hanu.
    </tei:p>
    <tei:p>
     — A pán doktor, — čudovala sa Milka, — ani sa s ním   nerozlúčime?
    </tei:p>
    <tei:p>
     — Do úradu nepôjdeme. Rozlúčime sa písomne.
    </tei:p>
    <tei:p>
     — Bude nás hľadať.
    </tei:p>
    <tei:p>
     — Však nás nájde, ak chce.
    </tei:p>
    <tei:p>
     Pošli, ale nespravili ani pätnásť krokov, keď Milka zasa chytila   Hanu za ruku a zastala.
    </tei:p>
    <tei:p>
     — A veď by si on pani kuchárku i za ženu vzal.
    </tei:p>
    <tei:p>
     — Veď ma vezme, ak chce.
    </tei:p>
    <tei:p>
     — Odoháňate šťastie od seba… To bol taký milý pán.
    </tei:p>
    <tei:p>
     — Železničná kartička nemôže šťastiu prekážať.
    </tei:p>
    <tei:p>
     — Ale oddialiť.
    </tei:p>
    <tei:p>
     — Nech.
    </tei:p>
    <tei:p>
     Z Hany vravela direktorova urážka. Hana bola urazená a urazený   človek ľahkomyseľne hneď na všetko zanevrie. Hanba sa jej stala ako   dosiaľ nikdy. Nemohla by pozrieť nikomu do očí, a tak sa radšej   stratí z očí každému. Nič jej po nikom, ani po jej pánoch, ani po   celom svete, ani po Landíkovi, ani po jeho láske — k nej, ani po jej   láske k nemu. Tak je to, ako keď niekoho čosi veľmi bolí. Darmo mu   budú ukazovať tisíc korún a upozorňovať, aký je krásny deň, aby sa   zasmial a tešil. On bude vzdychať.
    </tei:p>
    <tei:p>
     — Veď povedal, aby ste prišli k nemu, — húdla Milka.
    </tei:p>
    <tei:p>
     — A moje dobré meno? Milka zamĺkla.
    </tei:p>
    <tei:p>
     Obidve šli domov. Hana k tetke Šebestovej do Lovásoviec, Milka k   rodičom do Jazerníc. Viezli sa spolu na železnici až po Horebrežie.   kde musela Milka zostúpiť. Cestou nehovorili. Každá bola zabratá do   svojich myšlienok. Pri rozlúčke sa objali a pobozkali. Hana dlho   tľapkala Milku, držiac svoju hlavu na Milkinom pleci.
    </tei:p>
    <tei:p>
     — Odpíšem ti, Milka, kde budem, — vravela plačlivo, kým si boli v   náručí.
    </tei:p>
    <tei:p>
     Len—len že sa nahlas nerozplakali, tak im bolo ľúto. Oči im   jednako zvlhli. Milke sa i slzy vykotúľali a stiekli ružovou tvárou   ku kútikom ešte ružovejších úst.
    </tei:p>
    <tei:p>
     — Nespravodlivosť, — zafňukala.
    </tei:p>
    <tei:p>
     — Bola i bude, — potvrdila Hana.
    </tei:p>
    <tei:p>
     Direktor Rozvalid najal novú kuchárku — Žofiu. Hlásilo sa ich   viac, ale táto bola najtučnejšia. Tvár mala ako chlieb s odutou   kôrou. Do dverí sa nezmestila, musela ísť bokom, a i tak si musela   veľmi stiahnuť brucho. Dlážka sa pod ňou prehýbala. Keď bola na   povale, lampa vyskakovala a rodinné obrazy živých a mŕtvych sa   roztancovali. To direktora zlákalo. On sám chcel stučnieť. Pil   mlieko, jedol syry, hltal múčniky, a nepomáhalo. Možno, že Žofka, keď   je taká tučná, i jemu dopomôže k niekoľkým kilám, a nebude taký   vycivený, tenký ako prút do fazule. Ale hneď pri prvých obedoch   zbadal, že strelil capa, keď Hanu prepustil. Teraz už pripúšťal   najprv len sebe, v duchu, potom i nahlas svojej manželke Kleme, že   Hanino previnenie nebolo také veľké. Pri piatom obede povedal, že jej   previnenie bolo celkom malé. Zastrelený cap rástol a hriech sa topil   ako maslo na slnku. Pri šiestom obede už len cap zostal, veľký,   predpotopný, a po hriechu ani mastná škvrna.
    </tei:p>
    <tei:p>
     — Veď je tá Žofa celkom obyčajný sprosták, — rozhorčil sa pri   ktoromsi obede, keď boli palacinky tvrdé ako remeň. To už Hanine ani   porovnať s týmito.
    </tei:p>
    <tei:p>
     Klema ho ešte dráždila:
    </tei:p>
    <tei:p>
     — Vravela som ti.
    </tei:p>
    <tei:p>
     — Čo si vravela? Nič si nevravela. Nikdy neotvoríš ústa, keď   treba. Ty si na vine, že je všetko tvrdé, čo má byť mäkké, všetko   mäkké, čo má byť tvrdé… Lohaza, ryža je ako štrk, knedlíky ako kameň,   mäso ako podošva, štrúdľa ako čo by ju v komíne údili, chlieb vždy s   prihorenou kôrou, a vieš, ako mám spodnú kôru rád, biftek tenký ako   dlaň, a má byť napuchnutý ako päsť, volie oči roztečené… Komu tá   kuchárila?… Prečo neprepasíruje ani hrach, ani fazuľu?… Ty sa o nič   nestaráš. Čo robíš celý deň?… Mohla by si nazrieť i do rajníc.
    </tei:p>
    <tei:p>
     — Sám si si ju najal. Čo sa staráš do vecí, do ktorých sa   nerozumieš?
    </tei:p>
    <tei:p>
     — Na nose som jej nemohol vidieť, čo vie… Ako je tá kopa sena tu,   som stále zapečený. Kopia sa vo mne tie všelijaké laktobily,   miratony, eukarbóny, alisatívy, fukaboby… Zapálenie v hrdle…
    </tei:p>
    <tei:p>
     — Alukol je dobrý.
    </tei:p>
    <tei:p>
     — Sóda bikarbóna je najlepšia… Ale sprobujem cígelku alebo   luhačovickú… Niekedy sa mi hlava krúti. Kde je ten recept?
    </tei:p>
    <tei:p>
     — Jupton?
    </tei:p>
    <tei:p>
     Vytiahol noteštek, celkom tak, ako ho kedysi Milka produkovala u   Landíka.
    </tei:p>
    <tei:p>
     — Jupton vravíš? Proti čomu?
    </tei:p>
    <tei:p>
     — Proti vysokému tlaku krvi.
    </tei:p>
    <tei:p>
     — Ja tu mám jodolozu.
    </tei:p>
    <tei:p>
     Poznačil si jupton a vrátil sa k Hane.
    </tei:p>
    <tei:p>
     — Kým tá bola tu, celkom dobre som sa cítil. Tá už vedela, čo   môžem, čo nie… A to všetko narobil ten hlúpy komisár… Ako ho len   volajú?
    </tei:p>
    <tei:p>
     Čo je ľahšie? Ako predtým Dubec, teraz pán Rozvalid si pomyslel,   že sa o tom komisárovi pozhovára s okresným náčelníkom. Veď len pre   neho prišiel o dobrú kuchárku. Ten chlap musí ísť preč zo Starého   Mesta a potom napíše Hanke, aby sa vrátila.
    </tei:p>
    <tei:p>
     Najprv hneď v banke urobil poriadok.
    </tei:p>
    <tei:p>
     — Nemá u nás komisár Landík dlžoby?
    </tei:p>
    <tei:p>
     — Päťsto korún, — vyhľadal v knihách praktikant, ktorý tancoval s   pani direktorkou.
    </tei:p>
    <tei:p>
     — Zmenka?
    </tei:p>
    <tei:p>
     — Zmenka.
    </tei:p>
    <tei:p>
     — Kto žíruje?
    </tei:p>
    <tei:p>
     — Štefan Landík.
    </tei:p>
    <tei:p>
     — Má u nás vklad?
    </tei:p>
    <tei:p>
     Praktikant zas začal hľadať v knihe vkladov.
    </tei:p>
    <tei:p>
     — Nemá, — konštatoval.
    </tei:p>
    <tei:p>
     — Neprolongovať.
    </tei:p>
    <tei:p>
     To znamenalo, že dr. Landík bude musieť zmenku hotovými platiť,   keď príde zrok.
    </tei:p>
    <tei:p>
     — Ak nezaplatí, protestovať, — dodal pán direktor a v duchu sa   tešil, ako sa začuduje pán komisár, keď mu povedia: „Prosíme   hotovými…“ „Kríza, pane…“ „Sme nútení…“
    </tei:p>
    <tei:p>
     Bude sa krútiť ako vreteno, zvíjať ako had… Čo mu berie   kuchárku?…
    </tei:p>
    <tei:p>
     Pomstychtivý to bol pán, ten pán direktor. Nebolo mu dosť krútenia   a zvíjania chudáka komisára Landíka. Naozaj vyhľadal okresného   náčelníka a ponosoval sa. Náčelník, keď ho vypočul, rozhovoril sa,   klepúc na stolík červenou ceruzkou.
    </tei:p>
    <tei:p>
     — Pán direktor, poklepte po čele väčšiu hlavu, ako je moja. Ja som   už dva razy žiadal Landíkovo preloženie. Keby som tretí raz písal,   mne by poklepali po hlave a mňa by preložili, nie Landíka.
    </tei:p>
    <tei:p>
     Poradil, že tá väčšia hlava je hlava prezidentova.
    </tei:p>
    <tei:p>
     — Viete, to je tak. Keď stĺp nemôže jeden človek vykývať, vykývajú   ho dvaja, traja, šiesti. Nepomohlo jedno oznámenie, pomôžu dve, tri,   štyri… Medzi nami rečeno, dnes sú i najvyššie štíty prístupné. Každý   môže vyniesť svoj kamienok na vysoké miesto a odtiaľ ho pustiť.
    </tei:p>
    <tei:p>
     Kamienok sa zgúľa na nižšie štíty, dolu do doliny, a ani neviete,   pán direktor, už máte hlavu prebitú a zakrvácanú. To je moja   administratívna skúsenosť.
    </tei:p>
    <tei:p>
     Náčelník znížil hlas a dodal pošušky.
    </tei:p>
    <tei:p>
     — Napíšte prosto list pánu prezidentovi. Opíšte stav veci, že by   bolo hodno Landíka preložiť z národných, zo spoločenských, z mravných   a či už akých príčin. Prispejete tým mne na pomoc, ktorý tento stĺpik   už dávno vykyvujem.
    </tei:p>
    <tei:p>
     — A veď ja dobre poznám pána prezidenta ešte z čias, keď bol   županom.
    </tei:p>
    <tei:p>
     — Tým lepšie. To je vždy tak, že keď sa niekto stane veľkým pánom   alebo významným, vplyvným človekom, hneď sa rozvetví rodina, a keď   nie rodina, vždy sa nájdu spoločné rozpomienky, vyjde najavo stará   známosť. Ľudia sa radi lepia k mocným, ako muchy na med… To, pravda,   neplatí o vás, pán direktor. Vy konáte nezištne. Vy to vo verejnom   záujme, v záujme služby… Len napíšte. Možno, že sa podarí. Probujme   vytrhnúť kolík spoločnou silou.
    </tei:p>
    <tei:p>
     — Oprobujem. Ďakujem za radu.
    </tei:p>
    <tei:p>
     Večer mal pán direktor ťažkosti v pravom boku. Musela mu Klema   prikladať teplé obklady.
    </tei:p>
    <tei:p>
     — Iste od starej bryndze v číri, — jajkal, — nedáte pozor…   Neplatím preto kuchárku, aby som ja ovoniaval bryndzu… Keby nie ten   komisár!
    </tei:p>
    <tei:p>
     Keď sa mu uľahčilo, začal štylizovať list:
    </tei:p>
    <tei:p>
     #I#„Slovutný Pán Prezident… Ráčte mi láskavo odpustiť, že sa   obraciam rovno k Vašej Slovutnosti a okrádam Vás tým o drahocenný   čas, ktorý posväcujete dobru našej krajiny… Sotva sa ráčite pamätať,   ale ja na to nikdy nezabudnem, že som mal kedysi šťastie, keď ste raz   u nás ešte ako župan chodili a navštívili našu nemocnicu, sedieť s   Vami pri spoločnom obede. Ja som to bol, čo sedel štvrtý napravo od   Vás a povedal toast o Vašej energii a spravodlivosti. Vy ste sa   potom, Pán Prezident, dlho rozprávali so mnou o nepotrebnosti   mestských sporiteľní, v čom som, ako bankár, súhlasil. Zahovorili sme   sa a potom v náhlosti zamenili ste si, Slovutný Pane, svoju paličku   mojou… Toto mi dodáva smelosti, aby som si dovolil upozorniť… Ako   človeku vysokej mravnej hodnoty…“#-I# Atď.
    </tei:p>
    <tei:p>
     List bol napísaný a doporučene odovzdaný na poštu.
    </tei:p>
    <tei:p>
     Brigantík mal pravdu, keď povedal : „Nemôžeš stĺp vykývať sám,   vezmi si na pomoc dvoch, troch, desiatich, a stĺp vykývate.“
    </tei:p>
    <tei:p>
     Prezidentovi sa list zapáčil. Nielen lichotivé výrazy, ako   „energický“, „spravodlivý“, „dobro krajiny“, „človek vysokej mravnej   hodnoty“, ale najmä zamenená palička, na ktorú sa pamätal, a náhľad o   mestských sporiteľniach, ktorý bol taký istý i teraz ako vtedy, mu   jasne dokazovali, že sa s tým človekom kedysi musel zhovárať, že ho   iste i pozdravil v toaste, teda neklamal. To ho spravilo zrazu   sympatickým a Landíka nevýstojným. Tým skôr, že toto bol už piaty   list, čo žiadal Landíkovo preloženie. Nabúril sa.
    </tei:p>
    <tei:p>
     — Je to akési nespratné chlapčisko… Pozrimeže, aký Casanova! Ja ti   dám kasanovníčiť… Sopliak!
    </tei:p>
    <tei:p>
     Vzal telefón a volal:
    </tei:p>
    <tei:p>
     — Kde ste? Dočerta!… Keď vy raňajkujete, ja nemám kedy… Spojte ma   s hlavným radcom Hrnčiarikom… Haló!… Kto tam?… Ale ja nechcem   štrnáste oddelenie… Kto je pri telefóne?… Tu prezident… Dajte mi   hlavného radcu Hrnčiarika… Kde zasa kúty vymetá?… Vy ste to, pán   hlavný radca? — stíšil málilinko hlas. — Zasa som dostal list o   Landíkovi… viete, čo tej slúžke kurizuje… Príďte na moment i s   písmami… Bude ho treba predsa len preložiť… Protivné akési   indivíduum… Koho ta?… Ja už neviem… Poradíme sa. Zachyťte so sebou i   úsporného komisára.
    </tei:p>
    <tei:p>
     Zložil trúbku, aby ju zasa zdvihol:
    </tei:p>
    <tei:p>
     — Pána doktora Čistého… Pán doktor! Zo Starého Mesta vezmeme   doktora Landíka a preložíme sem. Veď vám poviem. Príďte a   rozmýšľajte, koho dáme ta…
    </tei:p>
    <tei:p>
     Netrvalo dlho a u prezidenta sa zišli traja páni. Hrnčiarik,   osobný referent dr. Čistý a úsporný komisár dr. Zimák. Hrnčiarik i   teraz bránil Landíka.
    </tei:p>
    <tei:p>
     — Spravodlivé by bolo najprv vec vyšetriť na mieste činu, a keby   sa niečo dokázalo proti nemu, potom…
    </tei:p>
    <tei:p>
     — A či je to trest, keď ho sem preložíme?
    </tei:p>
    <tei:p>
     — To nie, skôr výhoda.
    </tei:p>
    <tei:p>
     — Nuž teda. A nebude aspoň šarapatiť. A ty čo na to? — obrátil sa   k úspornému komisárovi. — Keď už tak sporíš, nezaťaží to štátnu   pokladnicu?
    </tei:p>
    <tei:p>
     Úsporný komisár nemal nič proti preloženiu, lebo s preložením   neženatého nieto veľa výdavkov, ale si vymienil, aby do Starého Mesta   šiel tiež neženatý.
    </tei:p>
    <tei:p>
     Zavolali ešte i bytového referenta Nešťastného, či bude pre   Landíka byt. Referent vysvetlil, že o neženatého sa krajinský úrad   nestará, a priložil na vysvetlenie:
    </tei:p>
    <tei:p>
     — I veľmi…
    </tei:p>
    <tei:p>
     Prezident rozhodol:
    </tei:p>
    <tei:p>
     — Preložiť toho šušňáka!
    </tei:p>
    <tei:p>
     O tri týždne po Haninom a Milkinom odchode kráčal i tretí vinník   na stanicu s kufrom. Od tých čias, ako Hana odišla a s ním sa ani   nerozlúčila, ťažkal si na ňu veľmi… To nebola láska, myslieval, lebo   keby to bola bývala láska, Hana by bola prišla k nemu, a keď už   neprišla, bola by aspoň odpísala, kde je, čo je s ňou, a bola by už   dávno poslala nejaký ten mizerný „pozdravček“. Premenil si nôtu.   Predtým spieval: #I#Anička maličká, nekašli, aby ma pri tebe   nenašli,#-I# od troch týždňov si húdol: #I#Láska pominie, ako tá rosa   na rozmaríne.#-I#
    </tei:p>
    <tei:p>
     Šiel pomaly za chlapom, čo mu viezol batožinu na malom vozíku.   Ešte včera čítal akési verše. Zapamätal si z nich dva riadky. Ako   kráčal za vozíčkom, pomaly si skandoval do kroku:
    </tei:p>
    <tei:l>
     Kde rôzne cesty, tažko zísť sa tam,
    </tei:l>
    <tei:l>
     sťa brehom, ktorú prudká rieka píli…
    </tei:l>
    <tei:p>
     Potom mu prišli na um: najprv Brigantík, ako chladne sa   odhlasoval, že ide do Bratislavy („Ten to pocítil,“ myslel si), a   potom Tolkoš… „Hnusný národ,“ nadával, „chvalabohu, že ich viac   neuvidím!“
    </tei:p>
   </tei:div>
   <tei:div type="chapter">
    <tei:head>
     21. „Výborný koncert“
    </tei:head>
    <tei:p>
     Keď Landík prišiel do Bratislavy, bolo práve po Dunajskom veľtrhu.   Viali, ako obyčajne, zástavy. Trojaké. Československé: bielo—červené   s belasým jazykom, české: bielo—červené: a mestské: červeno—biele.   Nebolo ich hodno snímať, lebo boli hneď po veľtrhu zasa všenárodné   oslavy. Tisíc sedemdesiatjeden rokov minulo, čo po prvý raz boli na   Morave vierozvestovia sv. Cyril a Metod a podľa niektorých najnovších   historikov zastavili sa i na terajšom Slovensku. Za týmito oslavami,   ktoré boli projektované na sedem dní, malo byť tristoročné jubileum,   ako sa založila v Trnave prvá „slovenská“ univerzita a mal sa   oslavovať i jej zakladateľ, znamenitý „Slovák“ Peter Pázmán. Potom sa   malo sláviť stopäťdesiatročné jubileum narodenia básnika Jána   Hollého, storočné jubileum vzniku hymny Hej, Slováci, šesť i polročné   trvanie Slovenskej krajiny ako administratívneho celku a vo výhľade   bol celoštátny zjazd hydrológov. Zástavy teda neschodili zo stĺpov a   domov už vari pätnásty deň. Bola radostná nádej, že budú ševeliť ešte   aspoň mesiac.
    </tei:p>
    <tei:p>
     Také oslavy sú ako elixír. Lenivá, každodenná krv sa rozprúdi,   človek je sviatočnejší, čerstvejší, pohyblivejší, veselší. Chce sa   blysnúť čím najveľkolepejšie, vykonať čím viacej a čím krajšie. Čo má   kto proti tomu? A predsa sa nájdu protielixíristi, čo i takéto   slávnosti ohundrú a povedia: „Dobre, dobre, keď je to elixír, ale ho   netreba každý deň vstrekovať, lebo sa príroda naučí na jed a nebude   účinkovať v ozajstnej chorobe. Elixír nech je zriedkavý. Len tak   účinkuje… Len včera sme počuli krásne slová pri otváraní Dunajského   veľtrhu, o obchode ako koncentrickom kolobehu, ktorý letí a vznáša sa   na perutiach nedočkavosti… a organickou, nie rapsodickou prácou   fixuje slovanskú rapsódiu… Otvoril sa ventil veľkej myšlienky   konštruktivity a z kaleidoskopu teórií vznikali fabuly rasy… A zasa   sa ide do hmlistých minulostí miesto pozitívnej práce…“
    </tei:p>
    <tei:p>
     Dobre, že rozličné korporácie, spolky, jednoty, ligy, zväzy a iné   telesá nedali nič na takýchto pracovitých hundrošov a oslavovali   všetko.
    </tei:p>
    <tei:p>
     Tohomesačné oslavy boli skvelé. V Bratislave bolo všetko ako pri   zemetrasení. Domy síce nepadali, ale sa krčili pod ťarchou zástav.   Hlavnými ulicami rozprestierali sa zástavové aleje a pod nimi húfy a   húfy obecenstva. Všetko sa usilovalo uctiť tieto jubileá. Spolky   koncertmi, prednáškami, besedami, verejnými cvičeniami, lampiónovými   pochodmi, manifestáciami. Slovenské národné divadlo dávalo Libušu,   Dalibora, Hubičku, Predanú nevestu a tomu podobné slávnostné opery.   Mesto bolo každý druhý deň osvetľované. („Na to, pravda, stačí,“   hundrali protielixíristi.) Mestská posádka defilovala. K vojenskému   defilovaniu sa pridružili nielen četníci („Tí musia byť všade“), ale   i financi („No, pravda“), policajti („Kde by tí nechýbali“), sokoli,   orli, skauti, hasiči, študenti, študentky („Nie, že by sa to učilo“),   deti („Ešte i deti!“), ba po prvý raz, čo bolo veľmi zaujímavé, i   štátni úradníci v úradných rovnošatách, a na ich čele viceprezidenti   krajinského úradu v generálskych čákovoch, so zlatými goliermi   ozdobenými zlatom vyšitými lipovými listami, so šabľami a zlatými   kystkami na nich („Všade zlato, len vo vreckách nič“). Prezidenti, a   medzi nimi i krajský prezident, sedeli na pódiu, kým vojsko šlo, len   keď sa začal pochod civilov, prezident i so starostom mesta   zostupovali z výšky na trávnik, aby prijali hold pochodujúcich. Pred   každou zástavou a štandardou obnažovali sa hlavy… A večer nové   osvetlenie Dunaja. Z Bratislavského hradu púšťali rakety, na jeho   štyroch vežičkách horel bengál, pod ním duneli kanóny, nad ním   krúžili poveterné eskadrily („A nám vypínajú elektriku, čo nemáme čím   platiť!“).
    </tei:p>
    <tei:p>
     V chrámoch sa odbavovali bohoslužby. V úradoch vydávali obežníky s   programom slávností. Šéfovia „vyslovovali želanie a očakávanie, že sa   na týchto nevšedných oslavách každý zamestnanec zúčastní“. Najmä do   kostolov treba ísť.
    </tei:p>
    <tei:p>
     Kostolov bolo veľa, a tak ich medzi úradníkov rozdelili. Prvá   deľba okrem deľby práce. Najväčší kostol — Dóm, si prosto vzal   prednosta úradu, sem sa išlo „pod jeho vedením“, druhý katolícky   kostol — zostaneme pri krajinskom úrade — dostal viceprezident dr.   Kyjak, jeden luteránsky obsadil viceprezident Zimák, druhý vládny   radca dr. Slivka, do nemeckého evanjelického viedol rad vládny radca   Chotárovič, do maďarského šiel vládny radca Mravec, do ortodoxnej   synagógy židovskej obce hlavný radca Hrnčiarik, do synagógy kongr.   izr. náboženskej hlavný radca Ring, československú modlitebňu zaujal   vodca hlavný komisár Mäsitý atď.
    </tei:p>
    <tei:p>
     Z Prahy prišli a poctili slávnosti i najvyšší páni. Medzi nimi   napríklad predsedovia a podpredsedovia poslaneckej snemovne a senátu,   ministerský predseda, všetci ministri, okrem ministra financií, ktorý   sa vyhovoril, že na slávnosti nemôže prísť, lebo hľadá rozpočtovú   rovnováhu, a ministra unifikácie, ktorý nestačil prísť pre nával inej   úradnej práce.
    </tei:p>
    <tei:p>
     Na stanici bývali v tie dni akoby osobitné slávnosti. Predsedom   snemovne a senátu, ministerskému predsedovi a ministrovi národnej   obrany patrila vojenská pocta. Každý prichádzal osobitne, v iný deň a   iným vlakom. Možno, že sa v tie časy hnevali jeden na druhého.   Ktovie? Ale čestnej rote i s hudbou bolo ťažko prichádzať, vykonávať   svoju povinnosť a zas odchádzať, o tri hodiny znova prichádzať a   vykonávať tú istú povinnosť. Preto sa veliteľ rozhodol, že bude s   čestnou rotou táboriť na stanici i s hudbou už alebo na peróne, alebo   v čakárni druhej triedy, respektíve v reštaurácii, okrem tých   slávnostných chvíľ, keď bola hudba potrebná inde.
    </tei:p>
    <tei:p>
     Na krajinskom úrade, na policajnom riaditeľstve, pri vrchnom súde   všetky pre úsporné opatrenia na brucho položené autá vstali z   mŕtvych, ako rozvážali rozličných reprezentantov. Zástupcovia   automobilových firiem požičiavali svoje vozy za mierny poplatok s   nádejami na kúpu a pre reklamu. Prišiel rad ešte i na taxíky, ak len   na skapanie nesmrdeli benzínom a olejom a ak sa konská srsť ich   sedadiel príliš viditeľne nežiadala naspäť na koňa. Slovom, všetky   „vozidlá“ boli v permanencii a lietali, ako čo by miesto benzínu boli   napojené šaraticou, tu na stanicu, zo stanice do hotelov, z hotelov   na parádu, z parády na parádu, na obed, od obeda na prednášku, z   prednášky do divadla, z divadla na večeru.
    </tei:p>
    <tei:p>
     Hostinskí sa prestali ponosovať na viechárov a viechári na   hostinských. Vinohradníci s ríbezľovým vínom v Devíne a s obyčajným   vínom v Modre, Pezinku, Grinave atď. si chválili slávnosti, že sa im   pivnice ako—tak vyprázdnili, lebo i cudzí, i domáci, nadchnutí pri   úradných slávnostiach, plnili i neúradné miesta, kde sa mohli po   chuti zabaviť a vôľu si rozšíriť.
    </tei:p>
    <tei:p>
     Toto neplatilo, pravda, o úradných literátoch v krajinskom úrade.   Tí študovali dejiny a lexikony a písali reči, toasty, prívety, ktoré   mali odznieť raz pri príchode veľkých ľudí, raz pred divadelným   predstavením, na akadémiách, manifestáciách, obedoch, večeriach a   polnočných scénach.
    </tei:p>
    <tei:p>
     Starosta mesta si kúpil ešte jedny okuliare, ak by si zabudol   jedny doma, aby neprišiel do zmätku pri čítaní rečí a toastov. Na   slávnostných čiernych šatách mal deväť vrecák ako každý poriadny   človek, a to na nohaviciach štyri: dve predné, dve zadné, na kabáte   štyri: dve zdnuka a dve v šósoch, na veste okrem malých jedno veľké   zdnuka. V každom prichystaná reč. Bolo si treba len zapamätať:
    </tei:p>
    <tei:p>
     vítanie na stanici — vrecko pravé hore,
    </tei:p>
    <tei:p>
     prívet na akadémii — vrecko pravé dolu,
    </tei:p>
    <tei:p>
     toast pri obede — pravý šós,
    </tei:p>
    <tei:p>
     manifestácia — vesta,
    </tei:p>
    <tei:p>
     Libuša — vrecko ľavé hore,
    </tei:p>
    <tei:p>
     toast pri večeri — vrecko ľavé dolu,
    </tei:p>
    <tei:p>
     eventualita — ľavý šós.
    </tei:p>
    <tei:p>
     Dve predné vrecká na nohaviciach ešte zvyšovali. Tieto boli pre   ruky alebo aby si aspoň palec raz pravej, raz ľavej ruky mal o čo   zavesiť. Vonkajšie bočné vrecko na kabáte sa nerátalo, tam bola   parádna hodvábna vreckovka. Prečítané reči, toasty dával hneď   redaktorovi Slovenského denníka na uverejnenie. Tento systém bol   dôvtipnejší ako Brigantíkove farebné ceruzky. Že to bol systém ťažký   pre pamäť, to sa len zdá, lebo nevieme kľúč, ale keď prezradíme, že   vrecká šli podľa ustáleného programu zhora nadol a že oslavné reči,   toasty a prívety, ktoré sa mali povedať vo dne, boli v pravých   vreckách, a tie, ktoré sa čítali večer alebo v noci, v ľavých, hneď   zbadáme jednoduchosť a ľahkosť systému.
    </tei:p>
    <tei:p>
     Tento zdatný pán starosta mal za tých dvadsať—tridsať dní, čo   trvali slávnosti, ešte viac rečí, ale vrecká, slávabohu, na jeden deň   stačili.
    </tei:p>
    <tei:p>
     Prednosta krajinského úradu bol šťastnejší, mal na starosti denne   priemerne len dve reči, jeden prívet a dva toasty.
    </tei:p>
    <tei:p>
     Keď teda Landík prišiel do Bratislavy, odznelo práve tridsaťsedem   rečí, a kým prišiel na krajinský úrad, aby sa ohlásil, že začína   úradovať, štyridsaťjeden.
    </tei:p>
    <tei:p>
     V prezídiu, kde sa mal ohlásiť, našiel len zástupcu námestníka   šéfa prezídia, hlavného radcu Škvrnitého, tučného mladého vyholeného   človeka tmavej pleti, s veľkými čiernymi okuliarmi.
    </tei:p>
    <tei:p>
     Dlho sa nemohol dostať dnu, lebo telefonoval s Prahou, a len čo   vstúpil, zasa zazvonil telefón.
    </tei:p>
    <tei:p>
     — V neobyčajne zlom čase ste prišli, — podotkol Škvrnitý, siahajúc   za telefónom.
    </tei:p>
    <tei:p>
     Landík poznal predpisy, že keď prezídium telefonuje, neslobodno   počúvať.
    </tei:p>
    <tei:p>
     Vyšiel von.
    </tei:p>
    <tei:p>
     O pol hodiny ho zavolali.
    </tei:p>
    <tei:p>
     — Vo veľmi zlom čase, — začal zasa Škvrnitý. — Máme slávnosti na   desiatich miestach. Práve telefonovali z Prahy, že o polnoci príde   vojenský minister.
    </tei:p>
    <tei:p>
     — Podľa dekrétu, pán radca.
    </tei:p>
    <tei:p>
     — Vrchný.
    </tei:p>
    <tei:p>
     — Pán hlavný radca.
    </tei:p>
    <tei:p>
     — Vrchný… Správne je „vrchný“ a nie „hlavný“.
    </tei:p>
    <tei:p>
     — Pán vrchný radca.
    </tei:p>
    <tei:p>
     — Tak, ako je správne „zemský“, a nie „krajinský“.
    </tei:p>
    <tei:p>
     — Pán zemský vrchný radca.
    </tei:p>
    <tei:p>
     — „Zemský“ netreba, len vrchný radca politickej správy na rozdiel   od lesných, technických, finančných, zemedelsko—technických,   policajných a iných vrchných a jednoduchých radcov…
    </tei:p>
    <tei:p>
     Telefón zasa zazvonil. Landík vyšiel. Keď sa vrátil, Škvrnitý   hundral:
    </tei:p>
    <tei:p>
     — Ten nám tu ešte chýbal, ten Bramaputra.
    </tei:p>
    <tei:p>
     — Aký Bramaputra? Ja som dr. Landík. Bramaputra je rieka v   Indii.
    </tei:p>
    <tei:p>
     — Ale veď nie vy. Vy ste skôr bramarbas, — zavrčal Škvrnitý troška   mrzuto. — Indický kráľ Bramaputra… Ani nie Bramaputra, inakšie…
    </tei:p>
    <tei:p>
     Zdvihol papierik a čítal:
    </tei:p>
    <tei:p>
     — Jeho výsosť indický kráľ Haji Nawab Hamidulla Khan Sikander   Saulat Iftikhar—Ul—Mulk—Bahadur… nie Bramaputra, Bahadur.
    </tei:p>
    <tei:p>
     — Bahadur?
    </tei:p>
    <tei:p>
     — Bahadur… Peštianske vyslanectvo telefonovalo, že sa už odplavil   z Budapešti a večer je tu: ministerstvo vnútra vraví, že ho máme   prijať ako samostatného kráľa. Nijaké pasy, prezeranie batožiny, ale   hudba, panej kytku, dámy v krojoch, obecenstvo, reč… Ten si vybral   deň, aby ho čerti vzali! Úrad je ako vymetený. Všetci sú preč.   Prezident s vládou, ostatní po kostoloch a parádach. Ja sa nesmiem   hnúť. Som priviazaný k telefónu. Každú chvíľu mi brnčí, počuli ste.   Kto mi povie reč?
    </tei:p>
    <tei:p>
     — Som vám k službám, pán vrchný radca, — ponúkol sa Landík. — Ak   nemáte po ruke nikoho, ja toho kráľa Bahadura privítam, kytku   zadovážim i Cigána… Len s krojmi neviem…
    </tei:p>
    <tei:p>
     Zaváhal a po krátkej pomlčke doložil:
    </tei:p>
    <tei:p>
     — Ale i to by som dal do poriadku.
    </tei:p>
    <tei:p>
     Prišla mu na um zasa Želka, o ktorej cestou do Bratislavy   premýšľal. Advokát Petrovič je Landíkovcom ďaleká rodina, ako sa   vraví, dotkla sa plota žihľava. So Želkou je i známy. Patrilo by sa i   tak urobiť im návštevu, keď je už tu v Bratislave. Je to síce   nepríjemné. Boháči a chudobná rodina. Hneď si budú myslieť, že bohvie   čo chce od nich a že sa azda natíska. Hocijako nerád, bude musieť ta   ísť. Čo sa patrí, to sa patrí. Povedali by, že nevie, čo je slušnosť,   že je vlk… A čo len na desať minút, pôjde. Tu je príležitosť s   krojmi. Možno že by Želka mohla pomôcť. Iste má i sama kroj, i jej   priateľky.
    </tei:p>
    <tei:p>
     — Mám tu známych, Petrovičovcov, — povedal smelo, — pani by mi   mohla poradiť.
    </tei:p>
    <tei:p>
     — To nie je také jednoduché, — vysvetlil Škvrnitý, škrabúc sa   rúčkou vo vlasoch. — Bahadur je jeho výsosť indický kráľ, a vy ste   primalý pán… Veď by mi dal pán prezident.
    </tei:p>
    <tei:p>
     — Ale keď nemáte nikoho. A potom, veď ma kráľ nepozná.
    </tei:p>
    <tei:p>
     — Ale novinári!
    </tei:p>
    <tei:p>
     — Ani tí.
    </tei:p>
    <tei:p>
     — Keby ste boli aspoň vrchným radcom.
    </tei:p>
    <tei:p>
     — Nuž poviem, že som vrchným radcom. Ktože to vie?
    </tei:p>
    <tei:p>
     — Úradnícrvo.
    </tei:p>
    <tei:p>
     — Ak to bude v novinách, povieme, že je to omyl.
    </tei:p>
    <tei:p>
     — Vy ste len naivný čeľadník. Veľmi prosto si to predstavujete.   Vidieť, že ste prišli z vidieka. My tu máme na všetko rozličné   oddelenia. Tie nesmieme obísť, ináč by to bolo tak, ako keby ste si   chceli dať topánky spraviť u krajčíra alebo frak u šustra. V tomto   prípade prichádza do republiky cudzinec. Je to teda cudzinecký ruch.   Na cudzinecký ruch máme osobitné oddelenie, znalcov, ktorí sa len   cudzineckým ruchom zapodievajú. Čo vy viete, čo všetko k takému ruchu   treba vedieť? Tu každý významný cudzinec musí v prvom rade prejsť cez   toto oddelenie, potom cez Cudzinecký zväz, odbočku v Bratislave, a   len tak môže ísť ďalej napríklad do Vajnor obzrieť si výšivky alebo   na Devín… Každá turistická chata má v tomto oddelení svoje základy,   každý dub alebo smrek, čo nosí turistickú značku, má v tomto oddelení   koreň, každý hôrny chodník vedie k tomuto oddeleniu… Nie, to nejde s   obídením oddelenia cudzineckého ruchu a pododdelenia turistického   pohybu… No, nejde to… Potom, veď prichádza kráľ a má byť pritom malá   slávnosť. Na slávnosti máme „slávnostné“ oddelenie. To vymýšľa a   usporadúva s tunajším Osvetovým zväzom všetky slávnosti. Tak   napríklad i dnešné tisícsedemdesiatjedenročné jubileum Cyrila a   Metoda. Môžete ho obísť, keď prichádza indický kráľ? Božechráň!…   Ďalej je tu úsporné oddelenie. S takým vítaním sú vždy výdavky. Tu   máte hneď kytku a hudbu. Úsporné oddelenie musí povedať, či je na to   zaokrytie v kapitole IV. pod titulom 8a a položkou 7c… A ak povie, že   niet? Vy kúpite tú kytku z vlastného vrecka a zahráte na vlastných   husliach? Však nie?… Poďme ďalej. Ide indický kráľ, ide, a ide s ním   i bezpečnosť kráľovskej hlavy Indie a nášho štátu. Či nepomúti nielen   vlny Dunaja, ale eventuálne i politickú hladinu? Viete vy, či je to   kráľ štátne bezpečný, či nebezpečný, či bezpečne štátny? Na to sú   zasa odborníci v „štátobezpečnostnom“ oddelení. Čo by povedalo toto   oddelenie, keby ste ho o príchode kráľovskej osoby neuvedomili?   Narušili by ste európsku rovnováhu…
    </tei:p>
    <tei:p>
     „To je žartovný pán,“ myslel si Landík.
    </tei:p>
    <tei:p>
     Škvrnitý celkom vážne pokračoval:
    </tei:p>
    <tei:p>
     — A poriadok? Poriadok musí byť. Načo by sme mali svoje vlastné   krajinské, lepšie rečeno, zemské policajné oddelenie, policajné   riaditeľstvo, policajnú stráž, respektíve četníctvo. Pán môj! Nie je   to také jednoduché. Tu sa musí zvolať porada.
    </tei:p>
    <tei:p>
     — Ale veď na to nemáte čas, pán vrchný rada.
    </tei:p>
    <tei:p>
     — Radca, po slovensky radca.
    </tei:p>
    <tei:p>
     — Pán radca.
    </tei:p>
    <tei:p>
     — Vrchný.
    </tei:p>
    <tei:p>
     — Pardon, vrchný… Ono sa ten kráľ plaví hore Dunajom a čo minúta   je bližšie k vrchnému mestu Slovenska…
    </tei:p>
    <tei:p>
     — Hlavnému! Hlavný je len jeden a vrchných môže byť sto. A to ani   v Matici slovenskej nechápu. Celý spis máme o tejto otázke.
    </tei:p>
    <tei:p>
     — Celkom som popletený, ráčte odpustiť. Ja som myslel, že je to od   hlavy, a nie od vrchu… Čo hlava, to rozum, a čo rozum, to hlava.   Mýlil som sa… Ale ten kráľ je už iste pri Vacove, — upozornil Landík   Škvrnitého.
    </tei:p>
    <tei:p>
     — Loď ide pomaly hore Dunajom a sekundy rozhodujú.
    </tei:p>
    <tei:p>
     Vzal telefón a Landík sa už zasa poberal na chodbu, aby nerušil   tajomstvá prezídia.
    </tei:p>
    <tei:p>
     — Počkajte, — zavolal za ním Škvrnitý, — to môžete počuť. Sadnite   si… Pána radcu Gazdíka… To je cudzinecký ruch, — vysvetlil Landíkovi.   — Nehlási sa?… Tak prosím Podgazdíka… No, jeho zástupcu vrchného   komisára Nebohého… Ani ten sa nehlási?… Robia cudzinecký ruch? He,   he… Tak teda… Kto je pod Nebohým?… Solnička?… Tak Solničku… Tu   prezídium. Škvrnitý… Pán kolega, o pol jedenástej porada u mňa.   Príďte!… Ďakujem.
    </tei:p>
    <tei:p>
     Škvrnitý zložil trúbku a hneď ju zdvihol.
    </tei:p>
    <tei:p>
     — Slečna, dajte mi doktora Zajaca… To je slávnostné oddelenie, —   žmurkol na Landíka. — Nehlási sa?… Odskočil na slávnosti?… Jeho   zástupca Odskočil?… Kto odskočil? Doktor Zajac odskočil, či   Odskočil?… Či obidvaja?… Odskočil pri telefóne… Sláva bohu… O pol   jedenástej porada u mňa…
    </tei:p>
    <tei:p>
     Tak to šlo i s úsporným, so štátobezpečnostným, i s policajným   oddelením, i s policajným riaditeľstvom, i s mestskou radnicou. V   úradoch boli iba nižší. Ostatní oslavovali.
    </tei:p>
    <tei:p>
     Bolo už štvrť na jedenásť, keď sa telefonovanie skončilo.   Škvrnitý, sediac na stoličke, búchal nohou od nervozity.
    </tei:p>
    <tei:p>
     — Vy nastupujete úrad? — spýtal sa Landíka.
    </tei:p>
    <tei:p>
     — Ano. Tu je prípis.
    </tei:p>
    <tei:p>
     — A chcete zadelenie?
    </tei:p>
    <tei:p>
     — Prosím.
    </tei:p>
    <tei:p>
     — Prosíte? To je pekné od vás.
    </tei:p>
    <tei:p>
     Škvrnitého čierne okuliare sa zastavili na Landíkovom nose:
    </tei:p>
    <tei:p>
     — Lenže je to nie také jednoduché, — hýbali sa ústa   hlavno—vrchného radcu—radu. — Myslíte si, že je to tu tak ako pri   Okresnom úrade v Starom Meste? Tam povie šéf a ukáže rukou: „Choďte   ta!“ a idete. Vec je vybavená. Toto tu, — ukázal veľkým okrúhlym   gestom, — je ohromný úrad s obrovským aparátom, a ešte chýbajú   kolieska. Veľkých kolies máme dosť. Šéfov plno, ktorí by len   podpisovali, ale skutočných pracovníkov, ktorí by šéfov zamestnávali,   je málo. Všetci šéfovia budú žiadať, aby vás im pridelili. Vás,   pravda, rozkúskovať nemožno, ako driapeme zlé koncepty, vy ste   predbežne výborný koncept, ktorý by si chcel každý osvojiť…
    </tei:p>
    <tei:p>
     Landík, poctený týmto porovnaním, sa uklonil.
    </tei:p>
    <tei:p>
     — Vravím predbežne. Neukláňajte sa, kolega; len výborne písaný   koncept. Keď vás preštudujeme, uvidíme, čo trčí vo vás… Slovom,   nastane otázka, kam s vami. Musíme vypočuť osobného referenta   právnych úradníkov. On vypočuje šéfov jednotlivých skupín, tí zasa   šéfov jednotlivých oddelení, tí jednotlivých referentov… Jedni z nich   budú tvrdiť, že majú najviac čísel a najmenej referentov; druhí budú   odôvodňovať, že čísla nič neznamenajú, ale kvalita práce; tretí budú   dokazovať, že nemá rozhodovať ani počet čísel, ani kvalita práce, ale   výška denných exkurzií. V tom a tom oddelení sú stále na cestách, a   mal by niekto i doma zostať. „Veď to je tá nespravodlivosť,“ povedia   šéfovia ,sediacich oddelení, „že niekde sa robia ustavične   vychádzky, a my aby sme vždy sedeli doma.“ „Treba veci správne   rozdeliť, aby sa každému niečo ušlo.“ „My nemáme ani halier   vedľajšieho zárobku.“ Šéfovia ,cestujúcich oddelení na tieto   námietky sa len usmejú: „Zárobky? Na každú exkurziu doplácame. Vďačne   vám prepustíme všetky úradné cesty.“ A tak ďalej. Bude škriepka.   Nakoniec sa zostaví štatistika „zábehu aktov“ v jednotlivých   skupinách, oddeleniach, u referentov, na rok, na mesiac, na deň, na   minútu, potom štatistika prídelov, a to najprv bez ohľadu na kvalitu   práce a počet exkurzií, potom i s ohľadom na kvalitu práce, ale bez   ohľadu na počet exkurzií, potom i s ohľadom na kvalitu práce i s   ohľadom na počet exkurzií. Vyrátajú sa percentá. Koľko percent práce   padne na jednu skupinu, potom na jedno oddelenie, potom na hlavu.   Koľko percent úradníctva je zamestnaných v jednotlivých skupinách a   oddeleniach a za koľko minút, hodín, dní, mesiacov a rokov možno   spraviť takú alebo takú prácu. Len takto sa dozvieme, kde by ste boli   potrebný najväčšmi… Vidíte, že je to nie také jednoduché. Keby bola   správa jednoduchá, neboli by sme vôbec potrební. Preto ju treba   skomplikovať, aby sme zasa boli potrební, keď ju treba   zjednodušiť.
    </tei:p>
    <tei:p>
     — A do tých čias čo bude, kým ma zadelia? — zháčil sa Landík.
    </tei:p>
    <tei:p>
     — Budete pendlovať a budú vás naťahovať.
    </tei:p>
    <tei:p>
     — Pendlovať? Ako?
    </tei:p>
    <tei:p>
     — Ako hodiny medzi dvermi, od dverí do dverí.
    </tei:p>
    <tei:p>
     Landík nevedel, či Škvrnitý hovorí vážne a či sa posmieva. Videlo   sa mu, že ho chce iba obúšiť ozrutnosťou zemsko—krajinského úradu,   komplikovanosťou agendy, svojou skúsenosťou a vedomosťami.
    </tei:p>
    <tei:p>
     Nech vidí komisárske decko, že je tu nie Okresný úrad v Starom   Meste, a nech má pred nami rešpekt.
    </tei:p>
    <tei:p>
     — Azda by som prišiel zajtra, pán vrchný radca, ak nemôžem ničím   poslúžiť. Dnes ste veľmi zaujatý.
    </tei:p>
    <tei:p>
     — V tejto púšti sa nám zídete. Možno, že dostanete nejakú   úlohu.
    </tei:p>
    <tei:p>
     Začali prichádzať na poradu. Prvý prišiel komisár Solnička v   zastúpení šéfa cudzineckého ruchu. Za ním koncipient dr. Svetlý za   slávnostné oddelenie. Vysvitlo, že i radca Odskočil musel odísť na   parádu. Policajné oddelenie zastupoval koncipient dr. Nebohý. Štátna   bezpečnosť bola stelesnená komisárom Vrabcom. Policajné riaditeľstvo   vyslalo komisára Serváca.
    </tei:p>
    <tei:p>
     Bolo ich sedem. Všetko mladí úradníci s veľkými a ešte plnými   účesmi a lícami, dobrými zubmi, oholení, bez fúzov, s plochými   bruchami. Jedinému Nebohému sa blýskal v ústach zlatý zub, Svetlý mal   koziu briadku a komisár Vrabec si začesával plešinu vlasmi sponad   uší. Svetlý a Vrabec boli najvážnejší, okrem Škvrnitého, ktorého   vážnym robili čierne okuliare.
    </tei:p>
    <tei:p>
     Škvrnitého trošku mrzelo, že on, „vrchný“ radca, musí rokovať s   takými chlapcami, ktorí sú na začiatku svojej administratívnej   kariéry. Cítil sa medzi nimi starý a poradu chcel čím skôr   zakončiť.
    </tei:p>
    <tei:p>
     Všetko šlo hladko. Mladí ľudia počúvali bez námietok. Landík písal   zápisnicu a značil, komu aká úloha sa dostala, kto zaopatrí kytku,   kto hudbu, kto kroje. Landíkovi sa dostali kroje. Väčšia debata sa   strhla pri otázke, kto má povedať privítaciu reč. Škvrnitý ukázal na   dr. Svetlého.
    </tei:p>
    <tei:p>
     — Vy máte briadku a podobáte sa viceprezidentovi.
    </tei:p>
    <tei:p>
     Svetlý zaprotestoval.
    </tei:p>
    <tei:p>
     — Komisár Vrabec je plešivý, je ešte vážnejší.
    </tei:p>
    <tei:p>
     Vrabec sa ohradil:
    </tei:p>
    <tei:p>
     — Ja by som vďačne, keby som mohol zostať v klobúku. Ale klobúk   treba sňať, zafúkne vietor a celý môj účes je fuč. Stratím účes —   stratím reč. Už sa mi to stalo, že pri najvážnejších vlasteneckých   slovách som si držal kečku v hrsti a ľudia sa smiali.
    </tei:p>
    <tei:p>
     — Namastiť, — radil Servác.
    </tei:p>
    <tei:p>
     — To je vážny dôvod. Poznám to, — rozhodol Škvrnitý. — Azda dr.   Nebohý?
    </tei:p>
    <tei:p>
     Nebohý sa začervenal. Pohniezdil sa na stoličke a so sklonenou   hlavou ticho povedal:
    </tei:p>
    <tei:p>
     — Nemám dlhý kabát.
    </tei:p>
    <tei:p>
     — Tiež dôvod, — podotko1 Škvrnitý. — Kto má z vás dlhý kabát? Môj   by mu nebol dobrý. Som širší a vyšší.
    </tei:p>
    <tei:p>
     Nik sa nehlásil.
    </tei:p>
    <tei:p>
     — Nech reční Servác, — navrhol dr. Svetlý.
    </tei:p>
    <tei:p>
     — Ja som nie krajinský úrad, ale policajné riaditeľstvo.   Neprichádzam do úvahy… Ale pán komisár Solnička akosi mlčí!
    </tei:p>
    <tei:p>
     — Ja, ja, ja sa za—ja—ja—kám, — odpovedal Solnička.
    </tei:p>
    <tei:p>
     — Odkedy? — posmieval sa Servác.
    </tei:p>
    <tei:p>
     Nikomu sa nechcelo rečniť. Rečníctvo potrebuje rutinu. Kto ju   nemá, radšej počúva reči, ako reční. Landík cítil sústrasť so svojimi   kolegami. „Akí úbohí sú,“ myslel si. Vstal od protokolu a opätovne   ponúkol svoje služby:
    </tei:p>
    <tei:p>
     — Ja zarečním.
    </tei:p>
    <tei:p>
     — Vy máte kroje na starosti, — upozornil ho Škvrnitý.
    </tei:p>
    <tei:p>
     Nevidelo sa mu akosi, že by Landík, len čo prišiel odkiaľsi zo   Starého Mesta, mal zastupovať krajinský úrad a zamestnaného pána   prezidenta, a to ešte pri vítaní jeho výsosti kráľa. Keby to ešte   nejaký sekčný šéf, ale hneď kráľ. A ak to zbabre?
    </tei:p>
    <tei:p>
     — Obstarám i kroje a zarečním, — ubezpečoval Landík.
    </tei:p>
    <tei:p>
     — Vy ste trúfalý mládenec, — hodil mu Škvrnitý. „A bezočivý,“   myslel si pritom. — Ale dobre, — povedal nahlas, — ak to pokazíte,   beda vám!… Ďakujem, páni, — obrátil sa k prísediacim, — o jednej   hodine mi každý z vás zreferuje, že je všetko v poriadku… Ďakujem, —   poklonil sa ešte raz a rozpustil poradu.
    </tei:p>
    <tei:p>
     „Každý pošiel svojou stranou“ vyplniť svoju úlohu.
    </tei:p>
    <tei:p>
     Landík sa ponáhľal k Petrovičovcom. Nešiel do kancelárie, ale   rovno na súkromný byt. Nie s pánom advokátom ako skôr s milostivou   paňou a najradšej so Želkou chcelo sa mu hovoriť. Len aby ich našiel   doma. Bol smelý a sebavedomý. Nie tak ako ráno, keď prišiel do   Bratislavy. Vtedy cítil nepokoj. Nebol si istý, ako ho prijmú, či mu   hneď nenadajú, kam ho zadelia, či ho neuponížia. A hľa! Hlavný a či   vrchný radca politickej správy, námestník zástupcu prezidiálneho šéfa   sa pustil s ním do dlhých rečí, vysvetľoval, žartoval, zasväcoval ho   do tajností, usadil ho, nie tak ako ten vôl Brigantík, čo sa skoro   rozdrapil od nafúkanosti. Zdá sa, že sú tu predsa len slušnejší   ľudia… Ešte ho i pochválil. Povedal mu, že je „predbežne výborným   konceptom“, budú sa oň pretekať; povolal ho na poradu, na ktorej   písal zápisnicu, a má vítať kráľa… Ledva prišiel, už bude vítať   kráľa. On — komisár! Odrazu i Petrovičovci sa mu zdali malinkí, skoro   nič alebo veľmi málo značiaci obyvatelia, ktorí sú vlastne povinní ho   prijať, nota bene, dobre prijať, a nielen splniť všetko, čo si   zažiada, ale cítiť sa poctení, že sa k nim obracia funkcionár   najvyššieho a najväčšieho úradu v mene pána prezidenta, v kráľovskej   veci. Teraz nech by sa mu opovážil niečo povedať taký okresný   náčelník zo Starého Mesta! Nesiaha mu ani po kolená. Chumaj! Kedy on   vítal kráľa? A kedy bude?
    </tei:p>
   </tei:div>
   <tei:div type="chapter">
    <tei:head>
     22. Papagáji
    </tei:head>
    <tei:p>
     Petrovičovci bývali pri Dunaji v modernom nájomnom dome. Súkromný   byt bol na druhom poschodí, kancelária v prízemí.
    </tei:p>
    <tei:p>
     Pokladali ich všeobecne za poprednú rodinu v Bratislave. Hlava   rodiny JUDr. Petrovič nielenže advokatizoval, nielenže bol   „krajinským poslancom“ a členom výboru, ale kde prezidentom, kde   predsedom, kde iným funkcionárom, kde obyčajným členom všelijakých   nacionalizovaných a nenacionalizovaných správnych rád finančných,   obchodných, industriálnych a iných privátnych, pološtátnych,   celoštátnych, krajinských a okresných podnikov.
    </tei:p>
    <tei:p>
     Donáša nielen kancelária a výborníctvo, ale i rozličné   prezidentstvá, predsedníctva, funkcionárstva a členstvá, ktoré nikdy   nebývali „čestné“, čím nechceme povedať, že boli nečestné, lebo nie   je nečestný, kto berie honoráre, tantiémy, odmeny, denné a cestovné   za vykonanú ťažkú a zodpovednú prácu alebo namáhavú cestu. To je len   človek šikovný.
    </tei:p>
    <tei:p>
     Mal povesť bohatého človeka a bol zdravý. Mladá ešte žena a pekná   dcéra Želka ozdobovali jeho domácnosť. Jednako býval vždy   ustarostený. Starosť mu robili financi. Chcel byť pred nimi chudobný,   bez príjmov, žobrák, čo nič nemá, a nešlo to. Nešťastní financi   vynašli každý halier, darmo sa bránil rukami, nohami, zubmi a   nechtami.
    </tei:p>
    <tei:p>
     Neraz ho našla žena, ako balil písma a knihy, a spytovala sa   ho:
    </tei:p>
    <tei:p>
     — A ty kam cestuješ s takým ohromným kufrom?
    </tei:p>
    <tei:p>
     — K financom.
    </tei:p>
    <tei:p>
     — S kufrom?
    </tei:p>
    <tei:p>
     — S kufrom. Daj mi niekoľko košieľ, lebo neviem, či tam nezostanem   viacej dní.
    </tei:p>
    <tei:p>
     — Ale veď je to neďaleko.
    </tei:p>
    <tei:p>
     — Musím im dokázať, že keď sa i nájde aký—taký príjem, nie je ani   stá čiastka toho, čo oni vykazujú.
    </tei:p>
    <tei:p>
     Finančná správa sa vždy mýli. Vždy povie viac, ako tá baba, ktorej   sa vždy to chcelo, čo sa jej snívalo. Niekedy sa síce zjedná, ale   nikdy nedovolí, že plus a mínus sa vyrovná, nezostane nič. Pán   advokát by bol to chcel.
    </tei:p>
    <tei:p>
     — Tie stále obedy, večere, bankety, čo ustavične vo svojom mene   dávate, — chytal ho finančný hlavný radca dr. Hvizdák.
    </tei:p>
    <tei:p>
     Dr. Petrovič, sediac na svojom kufri a kníšuc prehodenou nohou cez   koleno, skrivil tvár a povedal:
    </tei:p>
    <tei:p>
     — To je len reprezentácia, ktorá sa zaokrýva z verejne   zúčtovateľných peňazí.
    </tei:p>
    <tei:p>
     — Tie ustavičné cesty.
    </tei:p>
    <tei:p>
     — Z verejne zúčt…
    </tei:p>
    <tei:p>
     — Tie kožušiny, toalety, skvosty, ten veľký byt, automobil, kone,   lóža …
    </tei:p>
    <tei:p>
     Financi sú na všetko zvedaví. Pán fiškál nemohol povedať, že i   domácnosť vedie z verejne zúčtovateľných peňazí spoločnosti, len sa   začal škriepiť, že sú na svete i úradné byty i spolkové bundy,   skvosty, automobily, kone a lóže, ktoré sa dedia z reprezentanta na   reprezentanta… Automobil, na ktorom sa vozieva, je nie jeho, ale   patrí rafinérii Merkúr, kde je predsedom správy; lóža je nie jeho,   ale patrí Ústrednému družstvu, kde je členom správy; byt je úradný,   má ho ako prezident správy úč. spol. Apolla; kancelárske miestnosti   mu platí banka Slovákia, kde je právnym radcom; skvosty, skvosty… Už   mu bolo na ústach, že si ich požičiava pri rozličných reprezentačných   príležitostiach z mestskej záložne Včielky, kde je členom správy, a   to za dosť vysoký poplatok, ktorý sa mu odratúva z hodín, keď zasadá,   ale nepovedal, len si položil ukazovací prst na pery.
    </tei:p>
    <tei:p>
     — A kožušiny, — končil, — človek nemôže predsa chodiť ako žobrák,   ale i to kupujem na splátky, lebo nemôžem inak.
    </tei:p>
    <tei:p>
     — To sú všetko hodnoty, — vysvetľoval finančný radca, — ktoré   treba ceniť. Vy len na domácnosť vydáte stodvadsaťtisíc korún.
    </tei:p>
    <tei:p>
     Dr. Petrovič prestal kývať nohou. Zdrevenel: — To je nemožné…
    </tei:p>
    <tei:p>
     Večer v Zemedelskom klube sa rozzúril, že sa postará o   interpeláciu v sneme na finančnú morálku, ktorá konečne dosiahne, že   budú ľudia chodiť nahí.
    </tei:p>
    <tei:p>
     Červený v tvári búchal na stolík a kričal na celú dvoranu, že je u   nás „hospodárske otroctvo“, „núranie sa v domácich tajnostiach a   sviatostiach“, „narušovanie úradných tajností“, „lúpež“,   „vyfigurované vlastnícke právo“. Bohvie, čo by bol narozprával, keby   ho nebol chytil ktorýsi jeho kolega za rukáv, druhý mu nepoložil dlaň   na ústa a tretí nestúpil na nohu, aby nehovoril, že je predseda   členom takej strany, ktorá nielen to chce, aby bola štátna kasa plná,   ale ktorá ho môže ešte kandidovať za poslanca.
    </tei:p>
    <tei:p>
     — Neruinuj sa, — presviedčali ho.
    </tei:p>
    <tei:p>
     — Nemravnosť, nemravnosť! — vybuchovalo ešte i potom z neho.
    </tei:p>
    <tei:p>
     Tak ho rozladili financi vždy, kedykoľvek sa vracal z   jednačiek.
    </tei:p>
    <tei:p>
     Doma sa tak nejednal so svojou „paňou“ a dcérkou Želkou. Vypĺňal   im každú žiadosť, ak niečo od neho pýtali. Obyčajne sa ho nespytovali   a robili tak, ako im dobre padlo. Ani nebolo treba. Pani Ľudmila bola   skromná osoba a dobrá gazdiná. Vo vnútri domácnosti bola jej dlaň   zovretá v päsť a otvárala sa, len keď išlo o vonok, o spoločenské   postavenie, o módu a o Želkinu budúcnosť. Všetko navonok!
    </tei:p>
    <tei:p>
     Len na zachovanie telesnej štíhlosti a pružnosti i matka i dcéra   cvičievali ráno pri rádiu, pili čaj bez chleba a masla a vychádzali   na vypožičaných koňoch do prírody. Vraveli, že kvôli nervom a   dýchacím orgánom idú do lesov, kde zoskakujú z koní a dýchajú zhlboka   podľa predpisov. Len kvôli neobťažovaniu žalúdka žujú každý kúsok   mäsa pol hodiny prehadzujúc ho tridsaťdva ráz v ústach z pravých   očných zubov na ľavé. Len kvôli kráse holili si obrvy, farbili ústa,   pestovali ruky, maľovali nechty. Len kvôli očerneniu chodili k moru a   vracali sa ako Cigánky. Len kvôli športu, okrem jazdenia, hrávali   pingpong, tenis, volejbal, člnkovali sa, kúpali, viedli požičané   auto, tancovali a chodili na rytmiku.
    </tei:p>
    <tei:p>
     Aby sa nepovedalo, že kultúre nevenujú pozornosť, chodili i do   divadla na každú premiéru do družstevnej lóže vo večerných toaletách,   nikdy nie pešo, to radšej nešli, čítali Slovenku, zavše prezerali i   Slovenské pohľady i Živenu. Dali vymaľovať i Želku ktorýmsi mladým   umelcom. Istý sochár chcel lepiť i bustu pána fiškála, ako významného   dejateľa, národovca a straníka, ale to sa nestalo. Dejateľ sa   vyhovoril, že on už má sochu generála Štefánika. Keď mu majster   vysvetľoval, že Štefánik je iné a on — výtečník a výborník — zasa   iné, rozhovoril sa o stálych zbierkach, pre ktoré sa nemôže venovať   svojej advokátskej praxi, a ak chce apelátu dokončiť, musí sa schovať   do pivnice, aby mal pokoj na pol hodiny. Keď mu umelec povedal, že   socha nie je zbierka, ale socha, ktorá bude mať význam nielen pre   celú jeho rodinu, ale i pre celý národ, poukázal na to, že on už má   svoj veľký portrét, ak ho chcú majster vidieť, ukáže mu ho, visí v   osobitnej izbe. Platil zaň pätnásťtisíc korún. To pre jeho slávu   stačí. Bude na to spomínať celý svoj život.
    </tei:p>
    <tei:p>
     I sociálnej starostlivosti venovala pani Ľudmila pozornosť. Často   zbierala na nezamestnaných, na ošatenie chudobných. Zato bola súca   vypovedať slúžky, keď šli na letovisko. Tým usporili dvojmesačný   plat, stravu a nemocenskú pokladnicu. Žobrákom z princípu nedávala   peniaze… To by prepili, alebo šli do kina. Nezamestnaných odbíjala   päťhaliernikmi. Principiálne bola proti udeľovaniu podpôr. Tým sa   ľudia len kazia. Keď sa niekedy voz z Merkura pokazil a museli ísť na   električke, čo ich veľmi ponižovalo, zostupovali pred cieľom cesty,   aby ušetrili osemdesiat halierov, čo pre troch znamenalo dve koruny   štyridsať halierov. Toto najmä hnevalo Želku. Vyčítala rodičom   skúposť.
    </tei:p>
    <tei:p>
     — Však ťa život naučí, — hovorieval jej otec, — počkaj, kým budeš   sama sebe paňou.
    </tei:p>
    <tei:p>
     — Teraz ti je ľahko, — dokladala mať, — keď máš všetko od nás. Pre   budúcnosť si pamätaj: „Nekupuj, čo potrebuješ, len bez čoho byť   nemôžeš.“
    </tei:p>
    <tei:p>
     Želka to už sto ráz počula. Hodila hlavou, vysunúc vzdorovite   bradu dohora, ale nevydržala, zahrali jej v očiach slzy.
    </tei:p>
    <tei:p>
     — Zato nemusíš hneď revať, — osopil sa na ňu otec.
    </tei:p>
    <tei:p>
     — Neplač, dušička, — chlácholila ju mať.
    </tei:p>
    <tei:p>
     — Vyčítate mi, že mám všetko od vás. Od koho mám mať?
    </tei:p>
    <tei:p>
     Nakoniec ju i otec tešil. Skoro pýtal o odpustenie:
    </tei:p>
    <tei:p>
     — No, no, Želka, nepripúšťaj si to k srdcu. Aby si si nemyslela,   že sme takí skúpi, pridáme ti k mesačnej gáži dvesto korún.
    </tei:p>
    <tei:p>
     To Želôčku upokojilo a usmiala sa cez slzy.
    </tei:p>
    <tei:p>
     — Nefarbi si tvár, — okríkla ju raz mať.
    </tei:p>
    <tei:p>
     — A ty?
    </tei:p>
    <tei:p>
     — Ja si už musím, ale ty si farbou pokazíš svoju mladú hladučkú   hodvábnu pleť. Na tvojom mieste by som si ani pery nefarbila. Máš ich   dosť červené. Osinejú ti.
    </tei:p>
    <tei:p>
     — A ty?
    </tei:p>
    <tei:p>
     — Ja som už stará a mala by som ich belasé, keby som si ich   nefarbila.
    </tei:p>
    <tei:p>
     Matka vložila do reči celú svoju elokvenciu proti farbeniu tváre a   úst. Želke bolo ľúto matky, ako sa namáha ju presvedčiť, a upustila   od farbenia líc. Vyšiel kompromis, že ak jej kúpia krátky kožušinový   kabátik, odstúpi i od maľovania úst, hoci je to moderné a každá si   ich maľuje.
    </tei:p>
    <tei:p>
     Bude ako dedinčanka.
    </tei:p>
    <tei:p>
     Ako vidieť, v tejto nekonzekventnej domácnosti Želka rozkazovala.   Ona vykonala i jazdenie na koňoch, i chodenie do kaviarne,   člnkovanie, belasé, červené, tehlové farby, módny zimník, hoci lanský   bol celkom dobrý, rytmiku, tance, holenie obŕv, zlepšenie hrbatého   nosa, prefarbenie vlasov, zlaté alebo strieborné nechty. Len jej bolo   možno ďakovať, že skúposť rodičov nebola taká viditeľná. Ona ju   tlmila i v domácnosti. Želka bola tou perlou, ktorou sa i otec i mať   honosili, a kvôli nej sa pripúšťalo všetko, čo ju mohlo vyzdvihnúť v   očiach spoločnosti.
    </tei:p>
    <tei:p>
     Želka sama bola povrchná, ale dobrého srdca, sebavedomá, hlasná,   veselá, ona viedla celú mladú chasu, keď bola medzi ňou. Rada sa   zabávala a rodičia boli radi, najmä matka, keď mala okolo seba čím   viacej ctiteľov. Lichotilo im to. I Želka bola šťastná, keď sa o ňu   mládenci pretekali. Neraz s vervou rozprávala doma, že sa nemohla   zvrtnúť s jedným ani tri razy v tanci, už prišiel druhý a „okálil“   tretí. Smiala sa na ich neohrabanosti i šikovnosti, na dobrých a   zlých vtipoch. Rozdávala schôdzky, dopisovala si so známymi i   neznámymi, zaujímala sa o nich, menovala ich krstným menom a vždy   hrubo: Jurom, Mišom, Žigom, a nie Jurkom, Miškom, Žíguškom, juristom   alebo doktorom. Všetci jej boli „chlapci“. Vravela o nich s posmechom   a chladne, aby dala najavo, že ju nespája s niektorým nejaká   sentimentálna známosť, nežný cit, nieto láska, čo, pravda,   nevylučovalo opak, keď bola s niektorým osamote. Možno, že sa vtedy   Juro premieňal na Juríčka a Žigo na Žiguška, smiech na šepot a   výsmech na obdivovanie.
    </tei:p>
    <tei:p>
     Videli sme, že dr. Jána Landíka menovala hneď Janíkom a vynútila   si od neho bozky, ale to bola výnimka. Janíka pokladala za rodinu. S   rodinou sa inak zachádza…
    </tei:p>
    <tei:p>
     Tak teda tento Janík zastal pred bránou veľkého nájomného domu pri   Dunaji a prečítal si tabuľky doktorov, agentov, staviteľov, ktoré sa   skveli okolo vchodu, a našiel tam i meno dr. Petroviča, advokáta.   Vošiel dnu a zastavil sa pri čiernej veľkej tabuli, kde boli uvedené   mená nájomníkov. Tam bola vypísaná celá advokátova domácnosť s   úplnými menami a dátami. Vyrátal, že je Petrovič len   štyridsaťpäťročný, jeho „pani“ Ľudmila tridsaťsedem, Želka sedemnásť,   kuchárka Zuzka štyridsaťosem a chyžná Mariška dvadsať. Ako pozeral a   vyratúval, rozmýšľal i o tom, načo sú tieto dáta, a nerozlúštiac   otázku, vybral sa hore schodmi. Blysla mu do očí ešte jedna tabuľka s   nápisom: „Žobranie policajne zakázané.“ Potom druhá: „Podomový obchod   prísne zakázaný.“ Tretia: „Zachovávajte čistotu.“ Štvrtá: „Pľujte do   svojich vreckoviek.“ To je už nepotrebné, myslel si. V požiadavke   zachovávania čistoty je predsa i to, aby sa nepľuvalo z druhého   poschodia na prvé a z prvého dolu…
    </tei:p>
    <tei:p>
     Musia tu bývať jednako jemní, elegantní ľudia, a i stránky sú vždy   s vreckovkou. Nie tak ako pri Okresnom úrade v Starom Meste. Tam boli   tiež tabuľky, a nič to neosožilo. V podateľni, keď nebol „starý“ doma   a práca mohla zastať, ešte i úradníci sa cvičievali v pľuvaní do   diaľky… Novotný to bol, čo sa stavil, že si ľahne na zem a opľuje   povalu. I opľul. Proboval by to tu!
    </tei:p>
    <tei:p>
     Po tejto krátkej úvahe, berúc po dvoch schodoch, prebehol mezanin,   prvé poschodie a obzrúc sa napravo a naľavo, zastal zasa pred   mosadznou tabuľkou s nápisom: „JUDr. Juraj Petrovič. Súkromný   byt.“
    </tei:p>
    <tei:p>
     Pred tým, ako zazvonil, pozrel na seba, či je na ňom všetko čisté,   potriasol krídlami kabáta ako káčer, keď vyjde z vody, aby zmietol zo   seba uličný prach, oprášil si dlaňami rukávy a zadné čiastky nohavíc,   otrel topánky o štráfkované nohavice, dosť jasné na to, aby na nich   nebolo vidieť prach, a len keď sa takto dal do poriadku, pritlačil   gombík, nad ktorým bolo „Zvonec“. Nad druhým podobným gombíkom bolo   napísané „Svetlo“.
    </tei:p>
    <tei:p>
     Otvorilo mu mladé tenké dievča s veľkou bielou mašľou v tmavých   vlasoch a v dlhej bielej fertuške s vreckom. V ruke držalo pracháč s   perím. Keby nie pracháča, bol by sa jej predstavil, možno i ruku   bozkal. Takto hneď videl, že je to chyžná, a sebavedome sa   spýtal:
    </tei:p>
    <tei:p>
     — Sú páni doma?
    </tei:p>
    <tei:p>
     Dievča si ho premeralo od hlavy po päty, či je to nie vandrovník   alebo žobrák, a keď videlo slušne oblečeného driečneho mladého   človeka, ktorý sa usmieval, skrylo pracháč za chrbát a   zašvitorilo:
    </tei:p>
    <tei:p>
     — Páni odišli. Slečna len čo sa vrátila z „rajtovania“.
    </tei:p>
    <tei:p>
     — Slečna Želka?
    </tei:p>
    <tei:p>
     — Áno, slečna Želmíra.
    </tei:p>
    <tei:p>
     — Oznámte ma, prosím, — potešil sa Landík, — práve slečnu   hľadám.
    </tei:p>
    <tei:p>
     Otrčil dievčaťu navštívenku a zdvorilo dodal:
    </tei:p>
    <tei:p>
     — Prosím vás, slečna Mariška.
    </tei:p>
    <tei:p>
     Mariška otvorila oči od začudovania. Nevedela si vysvetliť, odkiaľ   vie tento pán jej meno.
    </tei:p>
    <tei:p>
     — Odkiaľ ma poznáte, pán doktor?
    </tei:p>
    <tei:p>
     — A vy odkiaľ viete, že som doktor?
    </tei:p>
    <tei:p>
     — Mladí páni, čo k nám chodia, sú všetci doktori.
    </tei:p>
    <tei:p>
     — Ja viem i vaše priezvisko… Ó, ja vás dobre poznám už dávno. Vy   ste Mariška, pardon, slečna Mariška Nebehaj.
    </tei:p>
    <tei:p>
     — Kedyže sme my boli spolu? Prvý raz vás vidím.
    </tei:p>
    <tei:p>
     — Tam dolu ste na tabuľke, slečinôčka. I to viem, odkiaľ ste a   koľko rokov máte.
    </tei:p>
    <tei:p>
     — Koľko?
    </tei:p>
    <tei:p>
     — Dvadsať.
    </tei:p>
    <tei:p>
     — Svätá pravda.
    </tei:p>
    <tei:p>
     Vošla s kartičkou a o chvíľu ho vpustila do prijímacej izby s   červenými kobercami a fotelmi, širokým divánom, na ktorom boli samé   vankúše, pajáci, jeden malý medveď a baranček, po kútoch fikusy a   palmy, na stenách veľké obrazy. Z izby cez otvorené dvere bolo vidieť   celý rad izieb s lesklými parketami, rámy a kraje obrazov, kde—tu   vytŕčala pozlátená noha stoličky, strapce a rožky farebných tepichov   a na samom konci veľký portrét neznámeho človeka s okrúhlou čiernou   bradou a hrubými vykrútenými fúzmi, stojaceho a opierajúceho sa   prstami o rokokový stolík pod tmavočerveným baldachýnom, ktorý bol   previazaný šnúrami a kystkami. Na stolíku bola namaľovaná otvorená   kniha.
    </tei:p>
    <tei:p>
     „To je akiste domáci pán,“ myslel si Landík, „a tá kniha zákon.   Tiež strážca pravdy a spravodlivosti.“
    </tei:p>
    <tei:p>
     Ktosi zavolal zdnu:
    </tei:p>
    <tei:p>
     — Pekne vítam. Nech sa páči sadnúť! Hlas bol chrapľavý, idúci z   brucha.
    </tei:p>
    <tei:p>
     „Nie je možné, aby to bol Želkin hlas,“ rozjímal Landík   prekvapený. „Iste nejaká stará mať z rodiny.“
    </tei:p>
    <tei:p>
     — Nech sa páči sadnúť! — škrečal hlas ďalej z ktorejsi izby.
    </tei:p>
    <tei:p>
     — Ruky bozkávam, milostivá pani, — zavolal, — už sedím.
    </tei:p>
    <tei:p>
     — Pekne vítam!
    </tei:p>
    <tei:p>
     — Ďakujem, milostivá.
    </tei:p>
    <tei:p>
     — Nech sa páči sadnúť!
    </tei:p>
    <tei:p>
     Landík si sadol do fotela, skrížil nohy a položil si rukavičky na   koleno. „Ký čert! Iste má podagru a nemôže sa hýbať, alebo je v   spodnej sukni.“
    </tei:p>
    <tei:p>
     — Gloglogloglo, — počúval.
    </tei:p>
    <tei:p>
     Akoby niekto pil z fľaše.
    </tei:p>
    <tei:p>
     „Čo si nenaleje do pohárika?“ — čudoval sa. „Kto to kedy slýchal z   fľaše piť.“
    </tei:p>
    <tei:p>
     — Tŕŕŕ… Puk!
    </tei:p>
    <tei:p>
     Landík sa zahanbil.
    </tei:p>
    <tei:p>
     „Iste nejaká chorá osoba, čo sa nemôže zdržať,“ pohoršoval sa,   „ale prečo potom nezavrie dvere?“
    </tei:p>
    <tei:p>
     — Ako sa máte?
    </tei:p>
    <tei:p>
     — Ruky bozkávam za otázku, — kričal Landík, — len tak.
    </tei:p>
    <tei:p>
     Vtom sa ktosi zachichotal za jeho chrbtom. Landík sa prudko   obrátil. Videl dievča v čiernom tvrdom klobúčiku, v dlhom kabátiku,   veste, nohaviciach a čižmách, s bičíkom v ruke. Udieralo sa ním po   sárach a krčilo sa od smiechu.
    </tei:p>
    <tei:p>
     — Nech sa páči sadnúť, — krákalo z izby, — prídem hneď.
    </tei:p>
    <tei:p>
     — Ruky bozkávam, — klaňal sa do izby Landík a zvedavo pozeral na   slečnu v nohaviciach a s bičíkom.
    </tei:p>
    <tei:p>
     — Kuš! — zakričala slečna smerom, ktorým Landík posielal svoje   „ruky bozkávam“. — To ťa papagáj víta, — obrátila sa k hosťovi. —   Vitaj, Janík! Nepoznávaš ma? — No! — a zošpúlila ústa k bozku.
    </tei:p>
    <tei:p>
     — Želka!
    </tei:p>
    <tei:p>
     Bozkali sa priateľsky. Landík bol zahanbený, že sa tak pustil s   papagájom do rozhovoru, tituloval ho milostivou paňou a ruky   bozkával. Bolo mu chvíľu trápne, ale premohol sa. Želka ho   potešila:
    </tei:p>
    <tei:p>
     — To u nás každý nový hosť cez to prejde.
    </tei:p>
    <tei:p>
     „Že by to bolo taktné, nemôžem povedať,“ kritizoval v duchu.   „Takto zahanbovať hneď pri príchode. Protivní ľudia i s   papagájom.“
    </tei:p>
    <tei:p>
     — Čo robíš v Bratislave? — spýtala sa Želka.
    </tei:p>
    <tei:p>
     Landík rozpovedal, že v Bratislave i ostane. Sem ho preložili.   Prišiel spraviť poklonu a hneď má i žiadosť. Vlastne nie on osobne,   ale úrad, pán prezident, ministerstvo, vyslanectvo v Pešti a indický   kráľ. Potrebujú desať—pätnásť dievčat—slečien v kroji na privítanie   jeho výsosti Iftikara Ul—Mulk Bahadura.
    </tei:p>
    <tei:p>
     — S nádejou a dôverou sa obraciame všetci práve k slečne Želke, to   jest k tebe, že nám neodoprieš podať pomocnú ruku pri takej vážnej   príležitosti, keď sa dotýka India bratislavských brehov a kráľovská   noha vstúpi na zem našej republiky, — rečnil s pátosom.
    </tei:p>
    <tei:p>
     Želka bola „ohromne“ rada, že Janík zostane v Bratislave. Bude o   jedného dobrého kompána viacej v kaviarni, pri jazdení, pri hrách,   člnkovaní, kúpaní, tancovačkách, vychádzkach. Pri otázke krojov sa   zamyslela.
    </tei:p>
    <tei:p>
     — Janík môj, — hovorila s nádychom smútku, — kto by teraz nosil   kroj? To si každá radšej dve toalety kúpi. Kroj je ťažký, nepohodlný.   Čižmy. Nemožno… Ale jednako by som ti rada pomohla…
    </tei:p>
    <tei:p>
     Mám tirolský ešte z plesu… Toldička bude mať holandský… Vierka   španielsky…
    </tei:p>
    <tei:p>
     — Žiadal by sa národný, piešťanský, čičmiansky, moravský.
    </tei:p>
    <tei:p>
     — Možno, že v divadle. Naša primadona iste bude mať. A v garderóbe   azda tiež bude… V múzeu, v oddelení krojov… Počkaj! Zoženieme   všetko.
    </tei:p>
    <tei:p>
     — Ale do štvrtej popoludní. O šiestej príde kráľ. Budeme ti všetci   veľmi povďační, milá Želka. — Pohladil jej ruku.
    </tei:p>
    <tei:p>
     — A nehnevaj sa na mňa pre ten letný prekobrc, — zaprosil. —   Náramne ma to vtedy mrzelo. Ešte i teraz, keď si spomeniem, ide mi   krv do tváre od hanby.
    </tei:p>
    <tei:p>
     — Ukáž! — chytila ho za bradu a zdvihla mu tvár. — Nevidieť…   Naľakala som sa a mrzelo ma to pred Dubcom… A ty si sa prečo   nahneval, že si tak odišiel bez rozlúčky?
    </tei:p>
    <tei:p>
     — Zdalo sa mi, že som kúkoľ v žite, chudák medzi boháčmi…
    </tei:p>
    <tei:p>
     — Zostaň tu na obed. Som sama. Rodičia sú na bankete. Podelím sa s   tebou.
    </tei:p>
    <tei:p>
     — Mám si prichystať reč, ďakujem ti.
    </tei:p>
    <tei:p>
     — Ty ho vítaš? — začudovala sa.
    </tei:p>
    <tei:p>
     — Ja.
    </tei:p>
    <tei:p>
     Spľasla dlaňami od radosti.
    </tei:p>
    <tei:p>
     — Prichystáme ju pri obede. Ja ti ju poviem: „Vaša výsosť!“ —   stala si do pózy a priložila si ruku na srdce. — „Sme hlboko poctení,   že vaša výsosť ráčila sa uponížiť k nám, do sídelného mesta   Slovenska…“
    </tei:p>
    <tei:p>
     — Želka, loď nestojí. Pravdepodobne sa blíži ku Komárnu, —   upozornil Landík ako predtým Škvrnitého. — A ani čas nestojí.
    </tei:p>
    <tei:p>
     — Hneď sa preoblečiem a po obede zájdem k priateľkám. Teraz by som   ich sotva našla. Do jednej času dosť.
    </tei:p>
    <tei:p>
     Odišla a o chvíľu sa vrátila v červenom kimone s ustarostenou   tvárou:
    </tei:p>
    <tei:p>
     — Ty, a vie ten Bahadur po slovensky? Reč by bolo treba povedať po   anglicky alebo po francúzsky. Vie?
    </tei:p>
    <tei:p>
     — Neviem.
    </tei:p>
    <tei:p>
     — Povieš ju po francúzsky.
    </tei:p>
    <tei:p>
     — Neviem.
    </tei:p>
    <tei:p>
     — Naučím ťa.
    </tei:p>
    <tei:p>
     — Nenaučím sa.
    </tei:p>
    <tei:p>
     — Horší by si bol ako náš papagáj?
    </tei:p>
    <tei:p>
     Ešte kým doniesli obed, reč bola hotová. Landík ju diktoval, Želka   písala.
    </tei:p>
    <tei:p>
     — Vaša výsosť, milostivý kráľ …
    </tei:p>
    <tei:p>
     — Mü? — opýtala sa.
    </tei:p>
    <tei:p>
     — Nie, „mi“, mäkké „i“.
    </tei:p>
    <tei:p>
     — Milosti…vü?
    </tei:p>
    <tei:p>
     — Vü… Milostivü kráľ. Vü, ypsilon… Keď krútime glóbus, nájdeme na   ňom veľkú Indiu…
    </tei:p>
    <tei:p>
     — Indiu, — písala Želka.
    </tei:p>
    <tei:p>
     — Ale ťažko.
    </tei:p>
    <tei:p>
     — So „š“?
    </tei:p>
    <tei:p>
     — So „ž“.
    </tei:p>
    <tei:p>
     — Ťažko naše malé Slovensko…
    </tei:p>
    <tei:p>
     — Janík, najlepšie bude, keď to hneď preložím do francúzštiny.
    </tei:p>
    <tei:p>
     Súhlasil. Vyšla reč krátka, ale pekná. Hovorilo sa v nej, ako sme   už začali písať, o veľkej Indii, o malom Slovensku, o veľkom človeku   a malom človeku, o veľkej pocte, ktorú tento veľký človek dáva   malému. Návšteva táto je veľkým darom, za ktorý malý kraj ďakuje iba   slabými, ale vrelými slovami. Tieto slabé a vrelé slová sú našou   veľkou vďačnosťou za veľký dar a poctu, ktorá sa nám dostala. Želáme   atď.
    </tei:p>
    <tei:p>
     Želka pomocou malého slovníčka preložila celú reč, ako Janík   hovoril:
    </tei:p>
    <tei:p>
     „Votre majesté le grand roi des Indes! Quand nous tournons le   globe, nous trouvons le grand pays des Indes et en continuant a   tourner, nous apercevons ensuite, bien loin d la petite   Slovaquie. A ce petit pays c abaissé le représentant des   grands Indes. Nous voyons en cette visite un présent de vous, pour   lequel nous vous remercions. Soyez bienvenu chez nous et portez vous   bien dans la petite capitale de la Slovaquie. Nous vous souhaitons   bon voyage!“
    </tei:p>
    <tei:p>
     Želka túto reč napísala i podľa výslovnosti a Janík pri čiernej   káve s papierikom v ruke vedel z nej už dve vety. Nebolo to všetko   tak preložené, ako on diktoval, ale bolo to dobré, ibaže hneď pri   privítaní, za „soyez bienvenu“, stálo „bon voyage“. To znelo tak:   „Vítame ťa. Čert ťa ber.“ Poslednú vetu teda vynechali. Dievča sa   smialo pri výslovnosti a vyčítalo:
    </tei:p>
    <tei:p>
     — Nesmieš tak veľmi fufnať… „R“ nie tak tvrdo… Nie „prrezant“, ale   „pvezá“… Nekrč nosom!… Nie „pourr“, ale „púv“… Nie „rremerrsion“, ale   „vemevsion“. Nie „porrté“, ale mäkko „povté“.
    </tei:p>
    <tei:p>
     — Pvezá… púv… vemevsion, — napodobňoval. — Tak?
    </tei:p>
    <tei:p>
     — Dobre.
    </tei:p>
    <tei:p>
     Hneď po čiernej káve sa Landík odporúčal. Želka sa šla zasa   preobliecť, že pôjde k priateľkám za krojmi.
    </tei:p>
    <tei:p>
     — A ty príď, Janík, — zvala ho.
    </tei:p>
    <tei:p>
     „Milé ochotné dievča“, myslel si Landík, idúc dolu schodmi. „Len   papagáj bol sprostý… Gván voa dezend… Nú voajon an set vizit ön   pvezan de vú, púv lekel nú vú vemevsion… Nú vú pú… memoroval si. —   „Šé nú… povté vú… Do šiestej sa to naučím… Ako ten papagáj…“
    </tei:p>
   </tei:div>
   <tei:div type="chapter">
    <tei:head>
     23. Reč
    </tei:head>
    <tei:p>
     Na Štúrovej ulici prúd ľudí nedal rozmýšľať. Musel sa vyhýbať raz   napravo, raz naľavo, prešmykovať sa medzi idúcimi, pridržiavať si   klobúk pred vetrom, ktorý fúkal zo všetkých strán, žmúril očami pred   prachom, obracal sa chrbtom, aby nabral dych, zastával pred každou   križovatkou, obzrel sa dookola, či je voľný priechod, či mu nevylezie   nejaké zúrivé auto, bicyklista, motocyklista, električka alebo   autobus na hlavu. Vše ho trhlo, keď mu za chrbtom zavrešťala trúba   alebo zaznelo zúfalé zvonenie električky.
    </tei:p>
    <tei:p>
     — Musí to tak letieť, — hundral nahlas, — že nevedia vynájsť   miernejší upozorňovací prostriedok!… Každý musí sedieť na nejakom   koliesku a vypúšťať spod zadku smrady… Rozumie sa, že na každom   motocykli pri capovi musí byť i koza… Aké je to neestetické, také   rozčapené ženské nohy…
    </tei:p>
    <tei:p>
     Cez námestie Republiky ledva prešiel na druhú stranu. Chcel prejsť   nevšímavo, ležérne, aby nevideli, že prišiel z dediny, a dva razy   musel zastať pre vozy krochkajúce ako sviňa a rútiace sa dolu vŕškom.   Pred jedným i zatancoval. Nevedel, či má prebehnúť, či zračkovať a —   zatancoval. Šofér na neho zagánil a pokrútil hlavou.
    </tei:p>
    <tei:p>
     — Sviňa! — zavolal za ním Landík.
    </tei:p>
    <tei:p>
     V Starom Meste to nebolo. Tam sa mohlo prechádzať dôstojne… Tu   nemajú nijaký poriadok… Nemohlo by pľuhavstvo chodiť pešo…
    </tei:p>
    <tei:p>
     Dvojaká psychológia pešiakov a voziacich sa. Ani jeden je nie   spokojný s druhým.
    </tei:p>
    <tei:p>
     Konečne prešiel a úzkou uličkou sa dostal do Heydukovej ulice a   tam do Charitasu, kde sa na druhom poschodí v malinkej izbe dočasne   ubytoval.
    </tei:p>
    <tei:p>
     Sadol si na úzky otoman a oprel sa hlavou o múr, že zažmúri oči   aspoň na desať minút. Vstával o štvrtej ráno, päť hodín sa trmácal na   železnici, dve hodiny počúval Škvrnitého, dobre obedoval, vypil si   ťažkého vína, diktoval reč, šiel Štúrovou ulicou na námestie   Republiky s napätou pozornosťou, nie div, že prišla na neho driemota.   V izbe bolo teplo. Septembrové slnko koso svietilo na parketovú   dlážku a žltú stenu, fľaša s vodou na stolíku sa blyšťala, dúhovitá   škvrna padala na lacný koberček, zošitý z handričiek rozličnej farby…   Tak dobre by bolo zvaliť sa a málilinko si pospať…
    </tei:p>
    <tei:p>
     „Soajé bienvenü,“ obrátil sa k svojej reči, „e povté vú bien dan   la petit kapitál de la Slovakí… Aspoň na päť minút… Ba či tie   kroje zoženie?… #I#,Doniesol mi šátek pratý…“#-I# zazvučalo mu v   pamäti. „To Milka tak škrieka a búcha na stôl do taktu… Anička sa   smeje…“
    </tei:p>
    <tei:p>
     Strhol sa a otvoril prižmúrené oči.
    </tei:p>
    <tei:p>
     „Cup, cup, cup, bum!“
    </tei:p>
    <tei:p>
     Nad hlavou, na treťom poschodí, ako čo by ktosi skákal alebo duby   váľal.
    </tei:p>
    <tei:p>
     „Nejaké orolské cvičenie,“ vysvetľoval si, pozerajúc na dopukaný   plafón, a upokojil sa… „Votv mažesté lö gvand voadezénd! kannú túvnon   glób…“ …Cup, cup, cup, bum!… V susednej izbe napravo od neho zaznel   dievčenský smiech a piskot. Nejaké veselé dievčence sa vzájomne   šteklili a výskali. Začal počúvať. Kdesi dolu hučal ventilátor…
    </tei:p>
    <tei:p>
     „Kedy prestane?“ spytoval sa samého seba.
    </tei:p>
    <tei:p>
     Hučanie neprestávalo. „Húúú… Cup, cup, cup, bum!… Hihihi… Tin,   tin, tin, tin,“ začal ktosi brnkať na klavíri za jeho chrbtom…   „Škály! Prepánaboha!… To je byt!“
    </tei:p>
    <tei:p>
     Zadupkal i on, aby i tí, čo sú dolu, mali z neho radosť. Hodil   papuču smerom k škrtiacim sa dievčencom, aby zamĺkli. Hore nemohol,   aby neváľali duby, a tak začal napodobňovať škály nahor i nadol, čo   mu hlas stačil:
    </tei:p>
    <tei:p>
     „Cdefgahc…“ Tátátátátátátátá… Háháháhá…“
    </tei:p>
    <tei:p>
     Neosožilo. Naopak, ako čo by navzdory zaspievalo rádio kdesi na   prízemí:
    </tei:p>
    <tei:l>
     la giubba a la faccia infarina,
    </tei:l>
    <tei:l>
     la gente paga e rider vuole qua
    </tei:l>
    <tei:l>
     e se Arlechin tin vola Colombina,
    </tei:l>
    <tei:l>
     ridi Pagliaccio e lo gran applaudira!…/i
    </tei:l>
    <tei:p>
     „No, to je škandál!“ nahneval sa Landík. „Cigánska búda na vŕšku   je útulnejšia, pokojnejšia a bezpečnejšia ako tieto ,špuktrígle   čo teraz stavajú… To tu bude krásne… V každej izbičke rádio s inou   melódiou. Klavíry, jeden so škálami, druhý s čardášmi, tretí so   sonátami, štvrtý s tangami… Telocvičné dupkanie a skákanie. Rehot.   Chrápanie. Vyzivovanie. Čľapkanie. Fŕkanie. Gargarizovanie. Spev.   Pískanie. Detský plač. Čičíkanie… Všetko počuť. Ešte i to, čo sused   zo sna hovorí… Aby človek dal pozor na svoje vetry!… Veď je bývanie   na to, aby si si odpočinul od ulice, od spoločnosti, a nemôžeš byť   ani doma sám. Keď spíš, ako čo by si spal na rušnom bulvári… Pri   našich vzdelancoch by sme potrebovali bývania s metrovými múrmi ako u   Rozvalida v Starom Meste… Tam Milka mohla spievať… Anička veru   nemusela zakazovať čínsku muziku, nik by nebol počul… Škoda tých   krásnych časov…“
    </tei:p>
    <tei:p>
     Landík zažialil. Prišla mu na um vybielená kuchyňa u bankového   direktora, gramofón, rádio, klavír, diván v stolovej, bozky,   prstenček… Aký je osud, že zmazal tú krásnu prítomnosť, rozptýlil   ich… Čo ozaj robí Anička a kde je?… Musí jej poslať kartičku… Lenže   teraz sa musí učiť reč…
    </tei:p>
    <tei:p>
     Ale v izbe nebolo ticho.
    </tei:p>
    <tei:p>
     Ej, keby bolo bývalo ticho! Ani Anička by mu nebola prišla na um,   bol by zaspal do večera, reč sa nenaučil, Iftikara Bahadura ani   nevidel, nieto privítal, a bol by mal zasa nepríjemnosť.
    </tei:p>
    <tei:p>
     Takto sa z bytu vytratil a šiel do sádku, zvaného toho času   Palackého sadmi. Tu si sadol na lavičku, vzal papierik do ruky a učil   sa ďalej svoju krátku, ale výbornú reč.
    </tei:p>
    <tei:p>
     Precítil ju celú. Vedel, kde spraví veľké, okrúhle gesto na znak   veľkosti, kde ukáže dlaň na znak malosti, ako sa asi pokloní, keď   príde jeho výsosť, a ako, keď mu podá ruku… Miatlo ho trošku len to,   že ak by sa s ním pustil do francúzskeho rozhovoru vo francúzskej   reči. Čo potom? Najlepšie by bolo, keby prišla i Želka, je pekná a   vie po francúzsky…
    </tei:p>
    <tei:p>
     V prístave sa zišlo zo sto ľudí. Prevládali dámy, zvedavé na   čokoládového kráľa, na jeho iste ešte čokoládovejšiu manželku, na jej   úbor a ktovie, možno, že bude mať i nejaký diadém na hlave so samými   briliantmi. Jožko Pihik bol tiež na dvorci so svojou dvanásťčlennou   bandou. Tak sa dohovorili, že keď počuje slávyvolanie, má spustiť   hromový tuš. Pri samom východe z Dunaja stálo dievčatko oblečené do   čičmianskeho kroja. Držalo obidvoma rukami kytku z červených klincov,   ktorú malo odovzdať s hlbokou poklonou pani kráľovnej a zarecitovať   na privítanie krátku básničku, ktorá sa končila:
    </tei:p>
    <tei:l>
     Sláva, nazdar, živio, hurá,
    </tei:l>
    <tei:l>
     nech žije kráľ Bahadura!
    </tei:l>
    <tei:p>
     Túlilo sa k mladej tenkej dáme, zrejme matke. Okrúhlymi belasými   očkami pozeralo kedy—tedy na ňu a usmievalo sa jej, keď sa im oči   stretli.
    </tei:p>
    <tei:p>
     — Nie ti je ťažká? — spytovala sa dievčatka, nakláňajúc sa k nemu   a držiac ho za pliecka.
    </tei:p>
    <tei:p>
     — Oj, nie.
    </tei:p>
    <tei:p>
     — Daj, podržím.
    </tei:p>
    <tei:p>
     Ale dievčatko držalo kytku a nepustilo.
    </tei:p>
    <tei:p>
     Nechýbali ani mladé panie a slečny v ľudových krojoch. Landík ich   narátal jedenásť. Pestreli sa medzi tmavými kabátmi ako kvetnaté   koleso v čiernom lese. Medzi nimi bola i Želka v kyjovskom kroji.   Červená farba jej pristala a červené krátke sukničky opálali sa na   nej, odhaľujúc ešte väčšmi pekné rovné nohy v črievičkách. Šiel rovno   k nej a srdečne jej ďakoval za „obrovskú“ ochotu. Želka mu vyplazila   jazyk, čo podľa vtedajšieho žargónu mestských slečien znamenalo   toľko, ako: „Rada ťa mám!“
    </tei:p>
    <tei:p>
     Landík sa cítil hlavným aranžérom slávnosti. Skúmavo hľadel po   obecenstve a tak sa mu videlo, že i zo strany administratívnej je   všetko v najväčšom poriadku. Prítomní boli policajti—kavaleristi i   policajti—pešiaci. Ukázala sa i kozia briadka slávnostného oddelenia   — koncipient dr. Svetlý, i začesaná plešina štátnej bezpečnosti —   komisár Vrabec, i zlatý zub verejného poriadku — Nebohý, i zajakavý   cudzinecký ruch — komisár Solnička.
    </tei:p>
    <tei:p>
     Chýbala už len loď indického kráľa. Čas utekal, a spásonosného   kotúča dymu nebolo vidieť nad Dunajom. Slnko zapadlo kdesi za   Hainburgom. Zlatistý Dunaj zbelel. Od červených obláčikov na západe   kde—tu sa ukázali na vlnách červené škvrny. Na nebo sa pomaly dvíhala   bledá tma a rieka začala temnieť. Očká drobných krútňav akoby sa boli   zavreli. Strácali sa zraku malé člnky, siluety veslárov, dym   propeléra a jeho zástavky. Hainburg splynul s vŕškom a bašta unikla v   háji. Pás lesa cez Dunaj a okolité kopce, ešte pred chvíľou ďaleké a   hmlisté, sčerneli, vystúpili a priblížili sa. Zažiarili široké obloky   Múzeumky. Svetielka začali vyskakovať z blízkych domov, vysadli na   propelér, plávali kosmo na druhý breh, odrážali sa vo vlnách, ako čo   by sa chytali jedny od druhých, vzplála kaviareň a cez stromovie   prebleskúvali veľké pohyblivé svetlá reflektorov áut a   električiek.
    </tei:p>
    <tei:p>
     Loď indického kráľa len neprichádzala. Obecenstvo bolo   netrpezlivé. Šťukali vrchnákmi hodiniek, odhŕňali rukávy, nadvihovali   ruky k očiam, ustaľovali, že je pol ôsmej, osem, prekračovali,   paličkami hrabali v piesku, debatovali o presnosti. Jedni tvrdili, že   si kráľ môže dovoliť, aby obecenstvo čakalo na neho i dva dni, ba že   by nebolo ani kráľovské, keby taký kráľ prišiel na minútu; iní   vyvracali túto mienku a vraveli, že práve králi bývali vždy pedantní   a len demokratickí hodnostári dávajú na seba čakať. Akýsi vysoký pán   hneď i uviedol príklad, ako čakal ministra obchodu od rána do večera   s banketom, a ten si medzitým odbavil obed i večeru u akéhosi   generálneho direktora z ktoréhosi veľkého cukrovaru. To by kráľ nikdy   nebol urobil. Tretí sa zamiešal, že čakanie nemá nič spoločné s   demokraciou. Netreba generalizovať nespôsoby a nevýchovu jednotlivca.   Štvrtý skočil do debaty, že čert ako diabol… Obecenstvo, ktoré sa   tislo ešte pred chvíľou k zábradliu, zredlo. Začali odchádzať.   Dievčatko s kytkou fňukalo od ustatosti a dalo kytku matke, aby ju   držala. Dámy zmĺkli, čo je najlepší znak vyčerpanosti od čakania.
    </tei:p>
    <tei:p>
     Bolo pol deviatej, keď prišiel kuriér z krajinského úradu v osobe   Osušátka a zvestoval Landíkovi, že indický kráľ zmenil plán a príde   do Bratislavy len na druhý deň o ôsmej.
    </tei:p>
    <tei:p>
     Landík vyšiel na drevené schodíky a vyhlásil hromovým hlasom, čo   sa stalo. Ďakoval zhromaždeným za trpezlivosť a prosil, aby sa na   druhý deň presne o siedmej dostavili privítať a poctiť nášho veľkého   priateľa, jeho výsosť indického kráľa Bahadura. Zavolal k   obecenstvu:
    </tei:p>
    <tei:p>
     — Teda do videnia, dámy a pani!
    </tei:p>
    <tei:p>
     — To nám tiež skôr mohli povedať! — zavolal ktosi.
    </tei:p>
    <tei:p>
     — Nech ma má rád!
    </tei:p>
    <tei:p>
     — Veličenstvo!
    </tei:p>
    <tei:p>
     Želka, keď sa Landík zaujímal, či dámy prídu, s kyslou tvárou   povedala:
    </tei:p>
    <tei:p>
     — Sotva.
    </tei:p>
    <tei:p>
     — Želôčka, príď, — modlikal, — raz za sto rokov príde taký kráľ do   republiky! Môže sa do teba zamilovať.
    </tei:p>
    <tei:p>
     — V Piešťanoch ich je plno… A potom, ja o šiestej cvičím pri   rádiu…
    </tei:p>
    <tei:p>
     — Raz vynecháš.
    </tei:p>
    <tei:p>
     Želka zasa vyplazila jazyk.
    </tei:p>
    <tei:p>
     — Ďakujem ti a presvedč i ostatné dámy.
    </tei:p>
    <tei:p>
     Na druhý deň prišiel kráľ o ôsmej, ale spal. Landík s ostatnými   čakal, že prehodia mostík, a s tlkotom srdca v duchu opakoval svoju   francúzsku reč: „Votv mažesté lö gvand voa dezend… Kannú tuvnon lö   glób…“
    </tei:p>
    <tei:p>
     Mostík neprehadzovali a na palube nebolo nikoho. Len okolo   desiatej vyšiel akýsi pán v bielej čiapke so zlatými šnúrami a s   veľkou trúbou.
    </tei:p>
    <tei:p>
     „Začína sa,“ myslel si Landík… „Votv mažesté lö gvand voa dezénd,“   memoroval a pery sa mu hýbali. „Čo nejde?… Čo to trúbi?… Kannú   tuvnon…“
    </tei:p>
    <tei:p>
     Z trúby, ktorú si priložil pán na lodi k ústam, počul Landík čisto   po česky, že jeho výsosť spí a na breh ani nevyjde, pocestuje do   Viedne.
    </tei:p>
    <tei:p>
     Landíka ako čo by boli obúšili tou trúbou. V mozgu sa mu zatmilo a   namiesto francúzskej uvítacej reči dal si dlane k ústam a nahnevaný   nad toľkým čakaním, tlmočiac city obecenstva, zavolal po   slovensky:
    </tei:p>
    <tei:p>
     — Ty somár!
    </tei:p>
    <tei:p>
     Hlučné živio, nazdar a sláva zahlušili tento srdečný slovenský   pozdrav. Pihík zahral tuš, nazdávajúc sa, že sa slávnosť začína. Pán   s trúbou na lodi sa niekoľko ráz hlboko poklonil.
    </tei:p>
    <tei:p>
     — Ale veď to nebol ani kráľ, — povedal vysoký pán, ktorý včera   debatoval o presnosti.
    </tei:p>
    <tei:p>
     Landík sa cítil republikou.
    </tei:p>
    <tei:p>
     — Urážka republiky, — vysvetľoval Želke, ktorá ho chytila za plece   a vravela mu:
    </tei:p>
    <tei:p>
     — Dobre si mu povedal. Teraz musíme ísť na čokoládu do   Berlinky.
    </tei:p>
    <tei:p>
     — Poďme!
    </tei:p>
    <tei:p>
     Kytku rozdelili medzi dámy. Dali i dievčatku, ktoré sa   rozplakalo.
    </tei:p>
    <tei:p>
     Landík dostal tiež jeden klinec. I Jožkovi Pihíkovi núkali, ale   ten povedal:
    </tei:p>
    <tei:p>
     — To by bolo málo.
    </tei:p>
    <tei:p>
     Len keď ho upokojili, že mu za tuš zaplatia, vzal.
    </tei:p>
    <tei:p>
     V Berlinke bola senzácia. Čítali v A—Zete, že sa indickému kráľovi   dostalo skvelého privítania. V mene Slovenska vítal ho vládny radca   dr. Landík krátkou, ale vzletnou a oduševnenou francúzskou rečou.   Nadšené obecenstvo tlieskalo a volalo na slávu. Dámy v krojoch   zahádzali indického naboba a kráľa kvietim. Kráľ dojato odpovedal a   pozdravil celé Slovensko. Na konci bola poznámka, že náš populárny   vládny radca môže očakávať metál siamskych dvojčiat.
    </tei:p>
    <tei:p>
     — To zasa ten náš mladý redaktor, — hovorila Želka. — Vždy sa   ponáhľa. Gratulujem ti k vládnemu radcovstvu a k metálu.
    </tei:p>
    <tei:p>
     — A k reči?
    </tei:p>
    <tei:p>
     — I k reči.
    </tei:p>
    <tei:p>
     Takto sa dostal dr. Landík do novín, len čo prišiel do Bratislavy.   Iní sa v tomto meste stratia ako orech vo vreci orechov. Orech ako   orech. Čo jeden orech, kde ich je toľko. Landík sa nestratil. Dostal   sa navrch. Z novín prešiel najprv ako výstrižok do prezídia   krajinského úradu, kde všetky zvláštne udalosti vystrihovali,   priliepali na hárok a prezentovali pánu prezidentovi úradu. On, ako   všetko, i výstrižky čítal, a dr. Landík vzbudil jeho pozornosť.   Spýtal sa šéfa prezídia.
    </tei:p>
    <tei:p>
     — A to ten Casanova, čo mal tú známosť so slúžkou?
    </tei:p>
    <tei:p>
     — Ten.
    </tei:p>
    <tei:p>
     — Šikovný chlapec.
    </tei:p>
    <tei:p>
     — A ochotný, veľmi ochotný. Kolega Škvrnitý si ho nevie   prenachváliť.
    </tei:p>
    <tei:p>
     — Dajte ho do prezídia.
    </tei:p>
    <tei:p>
     Tak prešiel dr. Landík nielen ako výstrižok, ale i ako osoba a   úradník do tohto úradu nad úradom, kde zobratá smotánka najlepších   ľudí diriguje, kontroluje, administruje, berie na zodpovednosť,   karhá, kvalifikuje, povyšuje, prepúšťa, a dáva im zálohy na plat.
    </tei:p>
    <tei:p>
     S inou úradnou povinnosťou dostalo sa mu i čítanie Rudého práva,   Práva lidu a Robotníka. Vystrihoval ponosy na úrady, rozličné úradné   prechmaty, administratívne neporiadky a nespravodlivosti, páchané na   pracujúcom ľude, čím si získal politický vplyv.
    </tei:p>
    <tei:p>
     Okrem tohto vyznačenia spriatelil sa zasa so Želkou, ktorá u   rodičov vymohla, že ho ako rodinu volávali na obedy, najprv každú   nedeľu, potom i každý štvrtok, stal sa rodine sympatickým, najmä   bradatému a fúzatému dr. Petrovičovi, ktorý ho ako krajinský poslanec   a člen výboru pokladal i za kolegu v úrade i za kolegu podľa   doktorského diplomu. Oslovoval ho: „Janíčko, ty môj dupľovaný   kolega!“ Kedy—tedy mu i sľúbil, že v jeho záujme prehovorí s pánom   prezidentom, príležitostne i s pánom ministrom, aby nebol komisárom   donekonečna.
    </tei:p>
    <tei:p>
     So Želkou sa dostal i do dámskej spoločnosti a stal sa jej   populárnym členom.
    </tei:p>
    <tei:p>
     Keď išla reč o ňom a niekto nevedel, kto je Landík, povedalo sa   len toľko:
    </tei:p>
    <tei:p>
     — Ten prezidialista.
    </tei:p>
    <tei:p>
     A keď niekto ani takto nevedel, ktorý je to prezidialista, bolo   treba povedať:
    </tei:p>
    <tei:p>
     — Nuž ten Indián.
    </tei:p>
    <tei:p>
     — A, ten Indián.
    </tei:p>
    <tei:p>
     A hneď vedel každý, kto je to.
    </tei:p>
   </tei:div>
   <tei:div type="chapter">
    <tei:head>
     24 Bublina sa rozpukla
    </tei:head>
    <tei:p>
     Prešiel september. Celý bol slávnostný, slnečný a teplý ako   mládenec. Nebo bez obláčkov. Slnko zapadúvalo v meďovočervenej vatre   a sťahovalo sa ako veľký zlatý vták každý večer ďalej na juh. Stromy   a lúky sa ešte zelenali. Fialová jesienka kvitla. Kde—tu oneskorený   králik. Kry šípov a hložia červenali sa od svojho drobného ovocia.   Trnky belaseli. Farby bolo ešte dosť. Ale na rozrytých parcelách   stáli už len vrecia zemiakov, rezali kukuričné byle. Ich korene, vňať   a smeti spaľovali. Horeli ohne po medziach a nad poľami sa vznášal   dym a smrad… Nad žeravým západom stálo bledozelené nebo a na ňom   believal sa mesiac ako mliečne okrúhle tienidlo lampy, kým ju súmrak   nezapálil a noc nevykrútila knôtik, aby zahorela plným svetlom. Vtedy   už bolo cítiť v povetrí chlad jesene. Nevdojak prichádzala na myseľ   dlhá osem—deväťmesačná zima. Človeku začínalo byť smutno okolo   srdca.
    </tei:p>
    <tei:p>
     Možno, že od umierania prírody i Anička bývala smutná, keď hľadela   na polia za záhradou pri rozvalidovskom dome z oblokov kuchyne. Zo   sporáka sálalo teplo a dobre ho bolo cítiť. Nie tak ako v lete, keď   kuchynská žiara bývala i nepríjemná a keď všetko bolo predsa   príjemné, aspoň za ten mesiac, kým páni boli preč… I potom… Zdalo sa   jej, že i jej leto odchádza s tým akýmsi iným teplom, ktorého škoda,   večná škoda.
    </tei:p>
    <tei:p>
     „A keby aspoň nejakú kartičku poslal,“ zamýšľala sa.
    </tei:p>
    <tei:p>
     Anička! Nečakaj kartičku. Ak by si ju i dostala, nepripisuj jej   význam. Nezamýšľaj sa, aby ti zásmažka neprihorela a nenahneval sa   zasa tvoj pán, pán direktor, ku ktorému si sa vrátila za kuchárku s   nádejou v srdci, že nájdeš v Starom Meste milého pána doktora, s   ktorým si sa vtedy ani nerozlúčila, čo ťa teraz hryzie ako zlé   svedomie. Nenašla si ho už. Bol preč. Je preč. Nezachytila si chvíľku   šťastia, keď bolo treba iba ruku vystrieť.
    </tei:p>
    <tei:p>
     To tvoje šťastie schytil mestský vír a krúti ním.
    </tei:p>
    <tei:p>
     Nadlho si sa stratila z jeho myšlienok, ako tá indická kráľovná,   čo odišla na lodi hore Dunajom, ktorú chcel vítať krátkou rečou,   hudbou a ružami.
    </tei:p>
    <tei:p>
     Beriete zasa mäso u Tolkoša. Nenávidíš tohto udavača, ale on sa   zasa chystá, že niekedy oblečie sviatočné šaty a pôjde ťa   vypýtať.
    </tei:p>
    <tei:p>
     Ak premôže svoj „honor“.
    </tei:p>
   </tei:div>
  </tei:body>
 </tei:text>
</tei:TEI>
