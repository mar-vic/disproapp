<?xml version="1.0" encoding="utf-8"?>
<tei:TEI xml:id="slk1943807" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Danko a Janko : ELTeC edícia
    </tei:title>
    <tei:author ref="viaf:15567322">
     Vansová, Terézia (1857 - 1942)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     29927
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vansová, Terézia
     </tei:author>
     <tei:title>
      Danko a Janko
     </tei:title>
     <tei:pubPlace>
      Turčiansky Sv. Martin
     </tei:pubPlace>
     <tei:publisher>
      Tlačou Neografie
     </tei:publisher>
     <tei:date>
      1943
     </tei:date>
    </tei:bibl>
    <tei:bibl type="firstEdition">
     <tei:author>
      Vansová, Terézia
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1905
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     DANKO A JANKO
    </tei:head>
    <tei:head>
     DOBRODRUŽSTVÁ MALÝCH HRDINOV
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     NAŠA DEDINA.
    </tei:head>
    <tei:p>
     Naša dedina, od nepamäti Pílou pomenovaná, nevyznamenáva sa   krásou, ani len pôvabom okolia, ale svojou polohou.
    </tei:p>
    <tei:p>
     Leží stiesnená medzi dvoma vrchmi: na východ rozložené vysoké   Trstie so svojou predhorou Če­lom, na západ strmá Ostrá s úbočou   Holubovom a inými stráňami. Hlbokou dolinou tečie rieka Ri­mava.
    </tei:p>
    <tei:p>
     Celá tá dolina od Tisovca po Hačavu úzka, tes­ná, od Hnúšte širšia   a úrodná, až po Rimavskú Sobotu menuje sa dolinou Rimavskou.
    </tei:p>
    <tei:p>
     Úrodná je všade, len chotár našej dediny je neúrodný, skalnatý — a   jarnými búrkami krížom- krážom zjarčený, výmoľmi rozrytý...
    </tei:p>
    <tei:p>
     Meno svoje má naša dedina od píly, ktorá tam, kde je teraz nižný   „rad”, stála už od viac století. Píla bola majetkom tisovských   pánov.
    </tei:p>
    <tei:p>
     Mala vždy čo píliť, lebo Trstie bolo odvrchu, kde šíra pláň, až k   samej Rimave pokryté hustou prahorou, s jedľami a smrekmi, akých   teraz ne­vídať. Brvná, ktoré boly použité na stavbu kosto­la,   vzbudzovaly obdiv svojím objemom. A tie pochodily z úpätia   Trstia.
    </tei:p>
    <tei:p>
     Celé okolie našej dediny ukazuje na to, že ľud, ktorý tu žije,   musí sa boriť o každú piaď pôdy s drsnou prírodou, so živelnými   pohromami a s ne­prajnými pomermi.
    </tei:p>
    <tei:p>
     Úbohý je, vlastne bol tento ľud donedávna.
    </tei:p>
    <tei:p>
     Ťažký bol jeho život, mnoho práce, málo úžitku, veľa starostí,   málo potešenia.
    </tei:p>
    <tei:p>
     Okolie dediny nemá príťažlivej krásy, ani len tej, čo sa menuje   divou krásou. Aspoň cudzinec nenachodí v roztrhaných stráňach,   skalnatých úbo­čiach nič pútavého.
    </tei:p>
    <tei:p>
     Sama dedina je chudobná. Krátko po revolúcii (1848) zpolovice   vyhorela. Druhá polovica ľahla popolom r. 1895. Robí dojem chudoby a   úpadku... ale ten, kto sa tu narodil, kto žil tu svoju mladosť,   zamiloval si túto úbohú hrudu zeme, toto chudob­né hniezdo — ako   zamilovali si ju vrele tí dvaja, o ktorých je v tejto knihe reč:   Danko a Janko.
    </tei:p>
    <tei:p>
     Oni milovali svoju rodnú dedinu zprvu nepovedome, neskoršie   rojčive, vrúcne, a naostatok s istým žiaľom a veľkou, neskrotenou   túžbou v srdci, keď sa položilo veľké more a veľká časť pevniny medzi   tento kútik zeme a medzi to vrelé Dankovo srdce. To srdce, ktoré tak   vrúcne milo­valo zúbožený slovenský ľud a nemohlo spočinúť v rodnej   zemi, ale tam v diaľnej Amerike.
    </tei:p>
    <tei:p>
     Danko a Janko skutočne žili životom, aký je opísaný. Ich celý   život je zaujímavá kniha, z kto­rej len podávame ako úryvok časť   chlapčenského veku — tak asi od 9. do 11. roku. A to bolo kon­com 50.   rokov minulého storočia.
    </tei:p>
    <tei:p>
     Danko bol synom evanjelického farára Imricha Laučeka na Píle.   Pilianska fara bola v chýre, že je bohatá. Mala dežmu a boly roky,   keď veľká murovaná stodola (kolesňa) bola nabitá zbožím a že sa   mlátilo v nej od Michala do Jozefa.
    </tei:p>
    <tei:p>
     Podľa toho pokladali farára za boháča. Vtedy ešte sa hovorilo:   „penäze u knäze”.
    </tei:p>
    <tei:p>
     A tak Danko bol synkom panskej rodiny.
    </tei:p>
    <tei:p>
     Janko bol najmladší zo siedmich detí učiteľa Juraja Vansu.   Učitelia mali vtedy meno „rechtor”. Väčšina starých rechtorov boli   ľudia „akademic­ky” vzdelaní, ako sa dnes povie. Napr. náš Juraj Vansa   znal dokonale hovoriť a písať v štyroch re­čiach; jeho latinčina bola   klasická a s pánom fa­rárom, ktorý bol i jeho kmotrom, po latinsky   be­sedovali.
    </tei:p>
    <tei:p>
     Ale jeho učenosť neuchránila ho pred hmotnou biedou. V ten čas   celý plat pilianskeho evanje­lického učiteľa bol so všetkým činom   ročite asi 360 zlatých. A to bolo najviac v prírodninách.
    </tei:p>
    <tei:p>
     Do tohto dôchodku patrila i kantácia, a najmä blažejácia a   gregoriácia, o ktorých hneď na za­čiatku vypráva naša kniha. Tieto   ustanovizne boly prastaré pozostatky zriadenia školských vecí, na­jmä   platov učiteľa a kantora. Veď len sbory samy udržiavaly si týchto   úradníkov. Možno, že za dáv­nych časov i ľud viac udeľoval; neskoršie   sa to zvrhlo — a konečne boly tieto dôchodky nahra­dené iným   spôsobom.
    </tei:p>
    <tei:p>
     Mnohí nepoznajú už ani mendíkov. A to je jed­na z tých milých,   často dojemných, často komic­kých figúr v živote evanjelických cirkví   sloven­ských. Nemci ich nemajú, tam majú zvonárov, ktorí odbavujú   funkcie mendíčkov. V Tisovci mali až deviatich, na Píle bol jeden a   ten obyčajne spával v škole. Platila ho cirkev, vlastne z toho, čo si   vyspieval — čo dostal do „pušky”. Stravovala ho dedina z dom’ do   domu. Večer sa šiel pripovedať, kde mal prísť ráno na raňajky (a na   obed a večeru). Jeho povinnosti boly: zvonenie, okrem večer o   desiatej a ráno o štvrtej (toto odbavil obecný vartáš a hrobár).   Potom: nosenie úradných listov, takrečených kurensov do najbližších   cirkví, ťahanie mechov pri organe a spievanie (i na po­hreboch) a   okrem toho iné drobnejšie práce. A rozumie sa, že vysluhoval i v   škole, keď bolo treba dačo doniesť, do pece zakúriť a konať iné   drobné práce.
    </tei:p>
    <tei:p>
     Naši mladí hrdinovia vo svojich rozhovoroch častejšie užívali   výrazy svojráznej krajomluvy ako istej, len deťom vlastnej reči,   ktorá by sa mohla pomenovať „hantýrkou” dedinskej mládeže. Vý­razy,   ako: mingať (nohami), „boľongá sa” (zlomená noha), „galanši” (zvon),   ako by zajačal (zvuk ten je neprirodzený, temer žalostný, ale zasa   cel­kom iný, keď „bijú na zvon”, t. j. na poplach). Taktiež v našej   dedine nepovedia susedovie, ale susedove, Galove, Martinove. Janka   zvali chlapci: Janík školove, Danka: Daňo farove. Slovíčko „án” značí   asi: hľa — tu. V Ratkovej povedia „ántu leží”. „Koj” — keď, „kotor” =   ktorý sú pozo­statky rusizmov, lebo na vŕškoch bývali Rusi.
    </tei:p>
   </tei:div>
   <tei:div type="chapter">
    <tei:head>
     BLAŽEJÁCIA.
    </tei:head>
    <tei:p>
     Ešte krutá zima držala v okovách ľadových spú­tanú, odpočívajúcu   prírodu. V jasných februáro­vých nociach svíjala ešte žezlom svojím, z   mrazu ukovaným, inovaťou postriebreným. Ale za dňa už vystupovalo   víťazné slniečko vždy vyššie a vyššie na čistom obzore a krok za   krokom odbíjalo krutú kráľovnú zimy ďalej na sever. A čo deň, to nový   úspech, nové víťazstvo svetla nad tmou, slnca nad zimou, nový,   prebúdzajúci sa život. Po stromoch, hľa, ešte inovať, ale stará   „broskvyňa” v záhrade, pod stenou učiteľského príbytku, už prejavuje   prú­denie nového života v bujných, tuhých pukoch. A cez poludnie   slietne na ňu vtáča a zašteboce ako by naschvál do obloka školy:   „títe, títe, nepradite”. To vraj znamená toľko, aby ženy odložily   praslice, — a vyťahovaly krosná zpoza krokiev.
    </tei:p>
    <tei:p>
     V úzkej dolinke riečky Bystrej dlhá býva zimná noc. Slniečko pre   vysoké hory neskoro vychodí a skoro zapadá. Ale keď zasvieti, každé   srdce po­teší sa mu a nejeden si vzdychne vďačne: „Již vi­dím s   plesáním...”
    </tei:p>
    <tei:p>
     Bolo to dávno, dávno, tomu už bezmála päť­desiat rokov, čo také   milé, vítané februárové slniečko zasvietilo do oblokov školského   príbytku. Svietievalo ono vždy tatam, ale tentoraz sa zdalo, ako by   svietilo zase jasnejšie než vlani o tom čase. Vnikalo hneď troma   oblúčikmi do príbytku hrišovského učiteľa. Len čo zasvitlo,   odtiahnuté boly lacné, kartúnové záclony s oblokov a vyhasnutá lojová   sviečka — a tak len čo prebleskly prvé lúče slniečka zpoza Vlčej   hory, už plným prúdom vnikaly do izby. Chudobná to izba, ako vôbec   izby dedinských „rechtorov” za onoho času bývaly. Ve­dľa spomínanej   broskyne, ktorá vlastne rodila morulky (marhule), troma oblokmi   vnikalo svetlo dňa a osvietilo čiastočne dejište našej rozprávky.
    </tei:p>
    <tei:p>
     Izba tá bola rozdelená doskovou stenou na dva nerovnaké priestory.   Nad doskami bola priečna hrada, takzvaná „meškerenda”, slúžiaca   obyčajne nielen za podporu povaly, ale i za príhodné miesto, kde sa   pri stavbe letopočet vniesol. V domkoch gazdovských slúžila ešte i za   útulok rozličných pí­somností, kníh, ba i brdá sa tam odkladaly — a   staré sadlo tiež.
    </tei:p>
    <tei:p>
     Prvá izba, do ktorej sa vchodilo rovno z pi­tvora, bola priestranná   a jasná. Do nej svietilo slniečko od rána do večera, lebo mala dva   obloky na východ a dva na juh. A to svetlo — a príkladný poriadok i   čistota — bola jediná elegancia tohto domu. V tomto ovzduší počestnej   chudoby cítil sa každý dobre, tak hosť ako domáci, tak pán ako   sedliak.
    </tei:p>
    <tei:p>
     Druhá izbička mala dve okná; jedno práve ve­dľa známej už broskyne   na východ, druhé ku kos­tolu na sever. Tá prvá izba slúžila viac za   obýva­ciu, druhá za spálňu temer celej rodiny.
    </tei:p>
    <tei:p>
     Hneď od dverí, z pitvora vedúcich (tam sa po­vie „piklet”), naľavo   zaujímala čestné miesto veľ­ká zelená pec. Kúrila sa zvonku a pohltila   množ­stvo polien dreva, kým sa rozohriala, ale keď bola vykúrená, tak   udržovala príjemné teplo cez celý deň. Okolo nej pohodlná lavička   zvala na posedenie. Medzi pecou a dverami naboku bol kozúbok,   takzvaný „košok”. V dlhých zimných veče­roch on osvetľoval izbu, keď   prišly susedky a kmotričky na priadky. I bolo príjemne, útulno   všetkým; nielen „inteligencia” dediny, ale i menší a nižší pobavili   sa tu milo v duchu lásky a pokoja.
    </tei:p>
    <tei:p>
     Ďalej od pece naľavo v doskovej stene boly dve­re, vedúce do bočnej   izby — a pri dverách sme­rom k obloku veľká skriňa na riad. Teraz tomu   povedia „kredenc”, predtým to zvali „pohársék”, jednako cudzie názvy   oba, ako i dávno z módy vyjdené almary. Táto skriňa niesla na sebe   znám­ky slohu empírového, a tak už vtedy bola vzácny kus nábytku.   Medzi oblokmi stála iná skriňa s vy­ťahovacími priehradkami. Vrch   skrine bol bielym vyšívaným prikrývadlom zakrytý a na ňom poukla­dané   poháre, šálky a iné ozdobné kusy riadu a predmety na pamiatku   odložené. V rohu stála po­hovka, tvrdá ako kameň, i poplátaná, ale   predsa to len bol „diván”, predmet veľkej úcty so strany cirkevníkov.   Veď lavičky, stôl, posteľ, ba i skriňu mali aj inde v dedine, ale   diván len v škole a na fare. A na tento diván nesadol si hocikto, len   ak daktorý pán kmotor z dediny alebo pán richtár a kurátor, ale   najviac to bolo obľúbené miesto pána farára. On ako duchovný kmotor   zavše pri­šiel posedieť si do školy — a sadnúc do kútika pohovky,   fajčil si zo štiavničianky s dlhým pipasárom voňavý štítnický dohán,   ponúknuc i pána kmotra a prípadne i iných. Dakedy rozprával, čo sa vo   svete robí, druhý raz zase počúval, čo iní rozprávajú, a vtedy ľahko   i zdriemol — lebo noci mával plané — a fajočka mu vypadla k nohám na   lacný pokrovec.
    </tei:p>
    <tei:p>
     Aby sme nezabudli na dôležitý predmet vystro­jenia tejto izby:   klavír. Stál medzi oblokmi na juh. Bol to vzácny kus, aké teraz len v   múzeách ukazujú. Na takomto hrával ešte hen blahej pa­mäti sám Mozart,   aj to vari, keď bol malý. Vzácny bol nie tak ako hudobný nástroj, ale   ako pamiatka alebo starožitnosť. Veď na ňom hrávala kedysi pani   „důstojná”, manželka blahej pamäti superintendenta v Blatinci. Po   smrti týchto znamenitých ľudí dostal sa prostredníctvom p. farárovým   za malú kúpnu cenu do vlastníctva učiteľa Jura Tomoviča a odvtedy je   tu v jeho izbe a obveseľuje starých i mladých, keď na ňom zahrá sám   Tomovič alebo jeho najstarší syn Ľudo. Na jeho vrchnáku ležalo   niekoľko kníh a sošitov, potrebných každý deň, však na jeho   vrstovníkovi, ale nie tak dobre zachovanom, bolo kníh naukladané   hodná hroma­da. Tento spomínaný vrstovník — klavírček, stál pri   doskovej stene v bočnej izbe a kúpil ho bol Tomovič na licitácii za   dakoľko groší s tým cie­ľom, aby ho ešte „zreparoval” — a predal. Ale   v obchodoch vôbec a najmä podobného druhu náš Tomovič nebol šťastný.   Ukázalo sa, že na klavír­ček vynaložené umenie a práca boly daromné.   Len ak jeho struny, posbierané, hodily by sa na druhý. A tak tu stál   smutný, vyslúžilý, ba ako skutočný invalid, mal jednu umelú „drevenú”   nohu. Lebo na jeho vrchnáku nakopené knihy ťažily ho, div, že   nepreborily jeho subtílnu sústavu. Keby bol mal akúsi dušu, bol by sa   aspoň tým potešil, že tie knihy, čo ho tak veľmi tlačily, neboly   celkom bez­cenné. Naopak, niektoré boly zriedkavé a veľkej ceny. Boli   tu klasici vo svornej blízkosti s litera­túrou dňa, Calderon („Život   je sen”) pri Milkinom Snári. Eusebia primením Pamphilia Cirkevnia   história vedľa lajstrov sosýpkových, a všetko spolu vo svornom   susedstve. Učený Tomovič rád kupoval knihy, nemajúc na nové, tak z   pozosta­losti okolitých kňazov a učiteľov.
    </tei:p>
    <tei:p>
     Ale vráťme sa do prednej izby, aby sme do­končili opis náradia, v   nej uloženého. Za dverami stála posteľ, na ktorej spával učiteľ, — a   nad ňou visely hodiny s ťažkými, na povrázkoch zavese­nými pondusmi. I   tie boly zvláštne: všetky ich čiastočky boly ručná, kovaná práca a   zvonček mal ľubozvučný hlas. Pre tento zvuk ich Tomovič tak rád mal,   lebo treba podotknúť, že mal jemný sluch — a bol výtečným organistom.   Preto ich vždy sám čistil, naťahoval a naprával, — až potom, keď i   stroj jeho života zastal, i hodiny zastaly a nikto ich viac napraviť   nevedel.
    </tei:p>
    <tei:p>
     Naprostred izby stál stôl z orechového dreva; okolo neho   poukladané stoličky. Pri stole nad knihou a menšími sošitmi sedel,   hlavu majúc o ru­ku opretú, učiteľ — učiteľ Jur Tomovič. Zdal sa   pohrúžený v ťažké myšlienky. Sedel tak hodnú chvíľu nepohnute. Bol   sám. Jeho manželka, vstá­vajúc prvá v dome, oddala mu raňajky a teraz   tamvon obstaráva malú domácnosť — a zo sied­mich detí je len najmladší   Janko doma. I ten už vybehol z izby.
    </tei:p>
    <tei:p>
     Na jednom konci stola, na malom obrúsku, stály zvyšky skromných   raňajok: hrnček z muránskeho porcelánu, v ňom zvýšené troška kávy,   potom skle­ná cukornička s kúskami cukru a na tanieriku kúsky   žiareného chleba. Vzduch izby bol teplý, presýtený vôňou chleba a   kávy s prídavkom ci­górie. O ventiláciu staral sa košok a zle   prilieha­júce jednoduché obloky, na ktorých nočné mrazy vyvolaly biele   kvety čudesných foriem. Na kozúbku svietilo ešte niekoľko žeravých   uhlíkov a na kraji kúsok odkrojenej kôrky svedčilo, že chlebík bol tu   žiarený, ba i káva uvarená. Dakedy, keď si naši dovolili kúsok   „prilepšenia”, pomastili si užiarený chlebík husacou masťou a málinko   cesna­kom, — ale to bola zriedkavá hostinka.
    </tei:p>
    <tei:p>
     #BLAŽEJÁCIA, alebo; „ZABUDLI STE SA POMÝLIŤ”.
    </tei:p>
    <tei:p>
     Zvonku bolo počuť niekoľko ráz vrznúť rozlič­né dvere, potom sa   ozvalo viacero ľahkých, drob­ných krokov, šúchanie po kamennej podlahe   pi­tvora krpčekov a čižmičiek. Taktiež bolo počuť rozličné detské   hlasy. Tieto zvuky prebraly učiteľa z myšlienok. Zdvihol hlavu a   ťažký vzdych vynoril sa z jeho pŕs. Tvár jeho bola vážna,   ustarostená; hlavu prikrývaly mäkké, dosť dlhé, ale riedke vla­sy,   pôvodne gaštanovej farby, teraz už viac sta­rosťami ako vekom   šedivejúce vlasy.
    </tei:p>
    <tei:p>
     Obrátil hlavu ku dverám, ktoré sa ticho otvorily. Vošiel chlapec   asi deväťročný, vyhriaty a rozčú­lený. Vidno, že už bol na dvore, lebo   ruky, nos a ušká boly zimou poštípané. Keď vošiel, zastal máličko,   počkal a tázave pozrel na otca i na stôl, a potom, zatvoriac dvere i   premáhajúc svoje roz­čúlenie, podišiel ku stolu. Otec mlčky rukou   potisol hrnček s kávou smerom ku chlapcovi, a ten, porozumejúc   pokynu, často opakovanému, vzal hrnček, vydúchol kávu z neho, i na   chlebíku si pochutnal. To bola vzácna lahôdka, lebo nebol naučený na   kávu. Často ani mliečka nebolo a vte­dy dobrý bol i čír (sekanička)   alebo demikát.
    </tei:p>
    <tei:p>
     Keď chlapec odložil hrnček, spýtal sa otec: „No, Janko, či sú   chlapci už tu?”
    </tei:p>
    <tei:p>
     „Už!” zvolal Janko s radosťou. „A už aj ražne vyšúchali, tak sa   svietia ako ,siebro’!”
    </tei:p>
    <tei:p>
     „Dobre,” odvetil otec, „tak poďme.” Vstal, vzal zo stola sošit, v   sivej „pargamiene” sošitý, v ktorom boly mená hrišovských gazdov a   bežný letopočet. Vzal i ceruzku; tou majú chlapci zapisovať prijaté   dary.
    </tei:p>
    <tei:p>
     Z izby vykročili do pitvora. Z neho viedlo štvoro dvier na všetky   štyri strany sveta: jedny do izby, druhé naproti do školy, tretie na   juh na „gang” a do dvora a štvrté oproti týmto do komo­ry. Nato ešte   dva otvory hore do neba: jeden, kto­rým unikal dym, druhým vychodilo   sa po strmých schodoch na pôjd.
    </tei:p>
    <tei:p>
     Z čeľustia pece šľahal plameň a unikal dym hore na povalu — a pred   čeľustím stáli štyria chlapci. Jeden štuchal ohreblom do pahreby,   druhí si hriali ruky, ale všetci striehli na zemiaky, zahrabané v   pahrebe. Tie dostal mendík Mišo Kvačka v de­dine miesto „fruštika”.   Dopekajúce sa „beláne” šírily vôňu, štekliacu vnímavé nošteky   chlapcov. A i tí, čo doma mali dobrý „fruštik”, vďačne by boli   prijali po jednej „kompeľke”. Mišova priazeň teda bola vzácna.
    </tei:p>
    <tei:p>
     Ako vykročil učiteľ z izby, chlapci sa postavili do gliedy, ako   ich Srnčík, starý obšitoš, v prázd­nych chvíľach učieval — a jedným   hrdlom zvolali: „Dobrô ráno vinšujem.”
    </tei:p>
    <tei:p>
     Učiteľ kývol hlavou a uberal sa do dvier škol­skej siene.   Priestranná, štyrmi oblokmi osvetlená izba bola na ten čas školou.   Vpravo od dvier bola veľká pec s ohniskom, kde sa i varilo, lebo   osobit­nej kuchyne nebolo a o „šparhertoch” vari vtedy ešte   nechyrovali. Okolo pece bolo poskladané a povešané potrebné kuchynské   náradie. V ten deň, keď sa toto dialo, sa v peci pre usporenie dreva   nekúrilo, lebo deti dostali „veniam” (prázdniny). Zľava vedľa oblokov   stály lavice a veľká „táfľa”. Na stene visela čierna, už hodne   obšúchaná tabuľa a na nej ešte príklad z počtovedy z predošlého dňa.   Na náprotivnej stene však, ďalej k obloku, visela stará mapa Európy,   na ktorej by sa moder­né dieťa sotva vyznalo. K týmto dvom hlavným   prostriedkom praktického vyučovania družily sa ešte niekoľké, tiež   nie nové tabely s písmenami na slabikovanie. Najviac bila do očú a   najzodranejšia bola tá, kde stálo a — a za ňou b — a po­tom ba, be,   bi, bo, bu. — To asi boly všetky učeb­né prostriedky dedinskej školy z   polovice devät­násteho storočia.
    </tei:p>
    <tei:p>
     Zo školskej izby bolo kúsok priestoru tiež dos­kovou stenou   prehradené na malú komôrku, v kto­rej si držala učiteľka   najpotrebnejšie potravné články. Komora v pitvore bola studená a   slúžila viac za pivnicu. Z tejto komôrky práve vyšla pani rechtorka;   niesla hrnček mlieka dnu, — ktoré bola práve precedila. Nebola ešte   stará, ale zodratá prá­cou a strádaním. Pracovala neúnavne od včasného   rána do neskorej noci, aby tie svoje „milie däty” vychovať mohla.   (Hovorila nárečím severovýchod­ného Gemera.)
    </tei:p>
    <tei:p>
     Keď Tomovič so svojou malou gardou vkročil do školy, postavili sa   chlapci zase do radu pred svojho majstra. Prvý bol Janko Selčan,   chlapec krásnych, jasných očú, zdravej a veselej tváre. Bol jeden zo   starších a už sa zúčastnil na podobnej vý­prave. On dostal od učiteľa   sošit a ceruzku a on mal odkladať i peniaze. Druhý bol Martinko   Boľman, chlapec tiež hodný, ale troška úzkej, bledej tváre. Ten držal   lesklý ražeň v ruke a s očakáva­ním pozeral na pána rechtora. Tretí   bol Ondrík Jeleň, jeden z menších, ten mal tiež ražeň, ale menší, pre   prípad, ak by dakde vo svojej štedrote udelili aj pre chlapcov kúsok   slaninky, s ktorou sa potom svedomite podelia. Štvrtý bol spomínaný   Mišo Kvačka; ten teraz stál za ostatnými blízko pri dverách a pchal   horúce zemiaky do rukáva. Jeden, sotva že ho z popola troška ofúkal a   oškra­bal, vrhol do úst, i zadúšal sa, prehadzujúc ho a omáľajúc zboka   nabok. Bol hladný — a chudá­čisko, nestačil sa najesť. Vôbec jeho   ideálom bol ten každodenný chlebík — a tuším, že po celý jeho život   taký istý ostal len — ideálom! Jemu sverila pani rechtorka košík na   vajíčka. A piaty v tejto výprave bol Janko! Už vopred modlikal sa   mamiky, aby ho pustila, a prísny otec len tak mlčky privolil. Keď   všetci už mali svoje úlohy podelené, pobrali sa von, kypiac   nedočkavosťou. Z dvier zvolali: „Dobrýho zdravia vinšujem!” — a už by   sa boli rozbehli, ale pani rechtorka, vyprevadiac ich až na „gánok”,   napomínala, aby sa slušne sprá­vali, a keď Janko ako na rozlúčku sa   pritúlil k nej, pohladila ho a riekla:
    </tei:p>
    <tei:p>
     „Choď s Pánom Bohom, Janik, dytä mojo.”
    </tei:p>
    <tei:p>
     Kým boli pod dohľadom pani rechtorkiným, pa­mätali ako-tak na dobré   napomínanie a na túto príležitostnú expedíciu vzťahujúce sa pravidlá   „mravopočestnosti”, ale ako vyšli zo dvora, už by sa boli pustili   behom a cvalom. Tak im horela pôda pod nohami.
    </tei:p>
    <tei:p>
     „Na rade”, t. j. pod oblokmi školy, stál chlapec, pansky oblečený,   máličko starší od Janka zo školy, ale dačo silnejší. Striehol na   chlapcov — a ako ho zočili, zvolal Janko Selčan:
    </tei:p>
    <tei:p>
     „Aha, Daňo, čak by si rád šiel s nami?”
    </tei:p>
    <tei:p>
     „Nie ver’ ja!” znela úsečná odpoveď Dankova. Jeho čierne oči   blyskly na chlapcov, ale výraz jeho úzkej, bledej tváričky netlmočil   nespokojnosť ale­bo žiaľ. Toho on neznal. Jeho črty niesly výraz   pevnej vôle, energie, najviac však akejsi zádum­čivosti. Na túto   výpravu nešiel, zakázal mu otec ako nedôstojnú kňazského synka, ale   on nielen zato nešiel, že mu bolo zakázané, viac zato, že sám cítil v   tom poníženie stavu duchovného, ku ktorému sa učiteľ, tak ako i   farár, počítal.
    </tei:p>
    <tei:p>
     Ale chlapci-kamaráti tomu neporozumeli. Pre nich to bol sviatok a   ľud si to tiež žiadal a zachoval. Hoci sedliak nerád otvára dlaň na   dobro­voľnú obeť, tentoraz by sa im to bolo urážke po­dobalo.
    </tei:p>
    <tei:p>
     Chlapci nemeškali sa pri Dankovi, ale dupkajúc nohami a búchajúc   ražňami do zamrznutej pôdy chodníka, pobrali sa nadol.
    </tei:p>
    <tei:p>
     „Chlapci,” volal ešte Daňo, „popoludní sa pô­jdeme spúšťať do sadu;   keby ste: ľad ako sklo!”
    </tei:p>
    <tei:p>
     Oni sa obzreli a prisvedčili, ale Mišo, omáľajúci i teraz svoje   „krompele”, nemohol odísť bez po­známky. On mohol väčším právom ako   Pavol apoš­tol povedať o sebe, že je jeden z najmenších a nedochodča,   tentoraz cítil sa väčším pánom ako Danko z fary — a tak riekol   pohŕdlive:
    </tei:p>
    <tei:p>
     „Ľa, polámaný Daňo, teraz musí doma sedieť!” a so širokým úsmevom   malej soškvarenej tváre po­hodil hlavou a stúpal za druhmi.
    </tei:p>
    <tei:p>
     „A učiť sa po latinsky,” poznamenal Janko Sel­čan.
    </tei:p>
    <tei:p>
     „Veru,” zasmial sa i Janko „školove”. „Teraz on musí brať do ruky   Donáta a učiť sa: quot sunt partes orationis?” Chlapci pozreli na   Janka s údi­vom, ako na takého, čo viac vie ako oni. A Janko sa tešil,   že nadnes on unikol Donátovi a latinčine, ku ktorej ho pán farár   zároveň s Dankom privrzol. Oj, ten Donát, ten má nejeden vzdych   mladej bytosti na svedomí.
    </tei:p>
    <tei:p>
     Na Jankovu poznámku riekol Martinko:
    </tei:p>
    <tei:p>
     „Ak im neuvrzne.” Pritom sa obzrel a za ním i ostatní chlapci.
    </tei:p>
    <tei:p>
     „Ej, nemôže!” zvolal Ondrík a podskočil, ako by sa bol bál, že ho,   hľa, pán farár už-už chytia pod hrdlo za „gombaház” (na kabaničke) a   od­vedú na faru a povedia mu:
    </tei:p>
    <tei:p>
     „Ta, moja duša, tu máš Donáta, vertuj!”
    </tei:p>
    <tei:p>
     Lebo ako sa obzreli, videli, že od fary ku bránke kostola blíži sa   vysoká postava v dlhom kapute, v zamatových poľských nohaviciach a s   fajkou v ruke a kýva i čaká na dakoho. A ten dakto že bol Danko. S   ovisnutou hlavou pomaly kráčal Daňo k fare a k nenávidenému   Donátovi.
    </tei:p>
    <tei:p>
     Nato chlapci, ako od strachu pred podobným osudom, popohli do   Voľkovie dvora hneď poniže školy. V pitvore sa troška poradili,   poštuchali, kto skorej má vkročiť, a potom sa osmelili a vošli.
    </tei:p>
    <tei:p>
     V izbe za stolom sedel gazda, čo povedal raz, že čo lyžicou jesť   bude peniaze, ešte nebude chu­dobný (ale jeho synovia po otcovej smrti   veru dosť sa aj natúlali, aj nažobrali). Gazda chlapcov už ča­kal, a   keď sa poklonili, zaďakoval. Okolo pece a pred pecou boly ženy a   deti, ako kde ktoré boly návštevou prekvapené.
    </tei:p>
    <tei:p>
     Martinko zabodol ražeň do hrady, ostatní sa krútili okolo neho a   spievali:
    </tei:p>
    <tei:p>
     „Na svätého Blažeja, ktorý horlivým biskupem byl v meste císarem,   byl v meste císarem — —”
    </tei:p>
    <tei:p>
     Že to v pôvodine znelo: „byl v meste Cesarei” — chlapcom nič   nevadilo. Im to cisárstvo viac imponovalo. A potom pokračovali:
    </tei:p>
    <tei:p>
     „Evanjelium kázal, Krista horlive vyznával, pred dobrými, zlými,   ukrutnými tyranmi.”
    </tei:p>
    <tei:p>
     Gazda a jeho čeliadka pozorne načúvali a ten prvý ich aj   pochválil: „Dobre ste sa, synkovia, naučili!” Narovnajúc sa, začal   odprackávať široký opasok a s veľkou ceremóniou vyňal z neho dva   šajnové groše. Povedomý svojej štedrosti, s okázalosťou oddal ich   Jankovi Selčanovi, ktorý hneď na mieste dar aj zapísal, a to takto:   dva gro. Nato sa chlapci zase pekne odporúčali a ponáhľali ďa­lej. V   nasledujúcom dome vodilo sa im tiež dobre; tu dostali dve vajíčka a   svedomitý Janko ich za­písal, že: dve wa. Mišo, ako ich dostal do   koša, podskočil od radosti, div, že i tie vajíčka odtiaľ nevyskočily.   No — a ako v nasledujúcom dome dostali kúsok slaninky na ražeň, vtedy   už Mišo v duchu videl, ba ho azda i voňal, — pankuch veľký ako lopár,   „žovtý” (žltý) ako lotáč a na ňom škvarky ako hánky. Veď im pani   rechtorka sľúbili, že po skončenej práci upražia im pan­kuch! A Janko   zase v duchu rozjímal o tom, koľko domov majú obísť, kým budú mať   mamika na štvrtočku kávy?! No nevodilo sa im všade tak dobre. U   Vakáčov našli dvere zatvorené — a na búchanie a volanie neozval sa im   nikto. Martin, postavy najvyššej, božil sa, že keď nazrel do oblo­ka,   videl Vakáčovie gazdinú pod pecou.
    </tei:p>
    <tei:p>
     „Prekryli sa nám!” šeptali chlapci zarazení a s potuteľným   úsmevom. „Dakde sú na pôjde.”
    </tei:p>
    <tei:p>
     „Nie ver’ tí, na mou d... sú v izbe,” dušil sa Martin, a dodajúc   si smelosti, nakukol zase do oblôčika. „Už ich tam niet,”   hovoril.
    </tei:p>
    <tei:p>
     „Adaj sa ale vytiahli na pec,” podotkol Janko Selčan.
    </tei:p>
    <tei:p>
     „Poďme, čo máme tu nazízat, koj nám nechcú dat, nech si zadržia.”   Ale podľa zvyku predsa len zvolali do obloka:
    </tei:p>
    <tei:p>
     „Zdraví ostávajte,” — „a dobre sa tu majte!” Tým lepšie vodilo sa   im u Hasarov, od ktorých, vraj, celý nižný koniec dediny pochodí. Tam   ich uctili, ako náleží, i poshovárali sa a dali hodný kúsok slaninky,   ej, ver’ jej mohla byť dobrá polštvrtka (6 1/2 deka). Ražníky sa   nezahanbily a ko­šík sa začínal plniť, až milá vec.
    </tei:p>
    <tei:p>
     Tam kdesi pri ceste v jednom dome práve pra­žila gazdiná čosi pod   „kochom”. Neďaleko nej čupí štyriročný chlapec ešte v košieľke   umazanej a prizerá sa dychtivo na matkine ruky. Vôňa jedla pošteklila   chlapcove čuvy a žalúdok bezpochyby sa tiež ozval a chlapec sa   pýta:
    </tei:p>
    <tei:p>
     „Mamo, dajteže mi vylízať tú pavničku!”
    </tei:p>
    <tei:p>
     Mati musela už skorej byť nazlostená, lebo ne­ľútostne okríkla   chlapca:
    </tei:p>
    <tei:p>
     „Hí, ve ti ja vylížem... — len ho nečuš!”
    </tei:p>
    <tei:p>
     Chlapec sa chcel pustiť do škreku, ale vtom cupli chlapci do izby.   Mati a dieťa, obe nepríjem­ne prekvapené, zabudly, o čo sa priekaly.   Obe zazeraly na prichodiacich. Chlapec si položil opak ruky na tvár a   zpoza nej hľadel s obdivom na speváčikov. Mati premohla svoju nevoľu   a podarovala dve vajíčka, čo najmenšie.
    </tei:p>
    <tei:p>
     Okolo poludnia naši horliví speváci začínali ustávať. Od samého   spievania temer zachrípli a v horlivosti prehltávali každú tretiu   sylabu — a či to bolo od hladu? Lebo v ich zdravých ža­lúdkoch už   začínali Cigáni klince kovať. Mišove „krompeľky” poprechodily sa na   „ruvačky-mačky”. I chlebík a kôročky, čo kde po vačkoch boly.   Sverenej slaninky sa však nedotkli — a tak dosť bolo i mrkotno.
    </tei:p>
    <tei:p>
     Nie div teda, že sa troska splietli. Stalo sa im to u Šulkov;   gazda bol doma; vážený a rozumný ten muž sedel za stolom a počúval. A   tu naši chlapci v horlivosti svojej začnú:
    </tei:p>
    <tei:p>
     „Nastal deň Gregora, slávneho doktora, profesora. On dítky   miloval, do školy verboval, vyučoval.
    </tei:p>
    <tei:p>
     Dajte nám synáčka, vrátime vám žačka, i speváčka. Dajte nám   dcérečku, vrátime vám žačku, i speváčku. Budú se učiti umení s   Kristem Pánem.
    </tei:p>
    <tei:p>
     Tam v radosti večné a míste bezpečném naveky ameň.”
    </tei:p>
    <tei:p>
     Len keď zadychčaní dokončili, preriekol gazda s úsmevom:
    </tei:p>
    <tei:p>
     „Ale, chlapci — takto — zabudli ste sa po­mýliť!”
    </tei:p>
    <tei:p>
     „Ej, nebolo by od veci, keby už Gregora bolo!” ohlásila sa gazdiná   zpod praslice.
    </tei:p>
    <tei:p>
     „To by sme už išli priesadu ,páliť’ (kapustné semeno do páleniska   siať) — hihihi,” chichotala sa nevesta.
    </tei:p>
    <tei:p>
     A chlapci sa zahanbili, ani nevedeli ako — a či prijali dačo. Len   keď boli tamvon, popozerali je­den na druhého a poškrabali sa za   uškami. Mrzelo ich — a najviac ich to nepokojilo, že ak sa dozve­dia   pán rechtor?
    </tei:p>
    <tei:p>
     Ešte mali niekoľko domov obísť — a tak, svedo­mite vykonávajúc   prácu im sverenú, vtiahli do školy.
    </tei:p>
    <tei:p>
     A ten pankuch im skutočne vynahradil tram­poty dňa. Veď si ho aj   statočne zaslúžili, lebo všetko dovedna, čo doniesli, učinilo 39   šajnových grošov, 246 vajíčok, 3 funty slaniny a jednu klo­básu!
    </tei:p>
   </tei:div>
   <tei:div type="chapter">
    <tei:head>
     SPÚŠŤANKA.
    </tei:head>
    <tei:p>
     Na sever od skromnej školy, delený neveľkým priestorom (kde sa   deti hrávaly), stál tiež taký skromný drevený kostol. Na ulicu, čelom   k Byst­rej, vypínala sa ku kostolíku primurovaná kamen­ná veža a   dodávala mu patričnej úcty a dôrazu. Veža mala pekné drevené, červeno   natreté zá­bradlie a „dášok”, ktorý i neskoršie svojím sostrojením   vzbudil pozornosť u znalcov. Do veže viedly od ulice schody; boly to   vlastne len veľké a tľapkavé kamene, poukladané na spôsob schodov. Vo   veži bola bránka, z ktorej viedly dvere do kostola, a schody, strmé a   už miestami veľmi pohyblivé, ku zvonom. Okrem tejto „vyšnej” bránky   bola ešte jedna, na juh, a to bola „nižná”, drevená.
    </tei:p>
    <tei:p>
     O tej „vyšnej” šla povesť, že v nej straší. Boli ľudia, ktorí   tvrdili, že z nej vychodia čudné prí­šery. Jedni vraveli, že to bolo   „kôňča” bez hlavy, iní, že mačka so sekerkou, tretí, že smrte,   shovárajúce sa o „chorele”, ktorá mala prísť na ľudí. Ba, áno, že   ešte ani tá krivá nechýbala; tá že pokuľhávala za tými druhými a   volala: „A ja pôjdem a ja poviem, keby ľudia vedeli, od čoho by   nemreli; bederenčok, psí jazýčok, semennú (ko­nopnú) žufku pili.” A   okrem týchto ešte i takí, čo to videli, a to, vraj, hodnoverní ľudia,   tvrdili, že ešte vychodil s času na čas z rečenej bránky aj kňaz bez   hlavy! Ale prosím, aby láskavý čitateľ nebral to za akúsi náražku,   ale radšej uveril, že bolo skutočne tak. Neviem, či tento bezhlavý   kňaz bol ten istý, čo vychodil tam kdesi aj pri „Skalici” z tej   krútňavy, a či mu to bol len kolega? To je dosiaľ — a tuším, že i   ostane — nerozhodnutá hádanka, lebo sa patričný náležite   „nepredstavil” nikomu. Dosť na tom, že u ľudí so zajačím srdcom mala   bránka povesť desivú, a kto mohol v noci bránku obísť, obišiel ju. A   do bránky vstúpiť, na vežu nočnou hodinou vyjsť, to sa považovalo za   veľkú smelosť. Na to sa odvážil len starý Pleva, ktorý od svojich   predkov zdedil veľavýznamný úrad „vartáša” a hrobára a mieni tieto   hodnosti dedične zanechať i svojim zákonitým potomkom a dedičom.   Tento Pleva, ako rečeno, nevedel, čo je strach a bázeň, — až kým mu   ho nenahnali, — nie smrte, ale malí nezbedníci.
    </tei:p>
    <tei:p>
     No netreba pretrhávať niť týchto historických dejov, aby ľudia   nepovedali, že nám ide sedlo skôr ako kôň.
    </tei:p>
    <tei:p>
     Od veže ďalej „nahor” ťahal sa múrik k farskej bráne. O nej možno   povedať, že nikdy dobre nepriliehala. Ba mnohí ju upodozrievali, že   azda nikdy nebola nová. Aspoň nevyplnila dostatočne úlohu brány:   uzavrieť miestnosť, ktorej je pride­lená. Táto brána bola rozkývaná,   vo dne v noci otvorená — a tak nechránila dvor a príbytok far­ský pred   nijakým votrelcom. Do dvora mal každý živý tvor, a to v každý čas,   voľný prístup. A čo nebolo dosť pevné vo dvore a v cielňach, to len   ten neukradol, čo nechcel. Ale to je tak, že: tomu zdochne, čo   má!
    </tei:p>
    <tei:p>
     Ten múrik bol čiastočnou ohradou farského dvora. Vo dvore bolo   mnoho rozličných cielní, kôlní, väčších, menších chlievov, ovčíncov a   kútov, ba v blízkosti veže a múrika koliba, ktorú prezý­vali   „pivnicou”. Chúďa, iste trpela na megalo­maniu! Všetky tie budovy a   kúty boly už sta­robou sošlé, čiastočne i letely dohromady, ale čím   „starobylejšie”, tým viac bolo romantiky v nich. Boly to Daňove   „hradby”, dejište nejednej hry, smelého výpadu a výčinu. Ale pred   zlodejmi hrad­by tieto nijak nechránily.
    </tei:p>
    <tei:p>
     Fara sama bola veľká, pochmúrna budova s hru­bými múrmi. Pred   farou, ako telesná stráž v pred­sieni panovníka, stály dva statné,   štíhle, ale už aj staré topole. Tretí ich súdruh vypínal sa vo dvore   pred dverami, do fary vedúcimi. Topole dodávaly fare panského výzoru.   Kde sú topole, tam bývajú páni, povedal ktosi. Topoľ je obrazom, ako   sa ho­vorí, ušľachtilej veľkosti. On sa nestelie po zemi, ale vypína   sa hrdo k nebu.
    </tei:p>
    <tei:p>
     Daňo nestačil obed odbaviť, už vybehol pred školu striehnuť   kamarátov. Mohol mať ku svojej projektovanej zábave i druhých,   napríklad rich­tárových synkov Janka a Ďurka, ale tí boli maznaní, a   Jano k tomu ešte lenivý, radšej sedel pod pecou s posúškom v ruke,   ako by sa po zime tu von pozabával. Ďurík však bol mladší, a Daňo sa   radšej bavil s väčšími chlapcami.
    </tei:p>
    <tei:p>
     Slniečko svietilo a jeho lúče, odrážajúc sa od steny kostola,   hrialy, až milá vec. Daňovi nebolo „ani mak” zima. Opretý o stenu,   stružlikal strielky do kuše, ktorú vedľa seba do bránky položil. Bez   kuše on nešiel ani pred dvere, ba ešte i zo dvier strašil vrabce, na   kostolnom „dachu” sediace, čoho dôkazom boly nesčíselné tie strielky,   ktoré ako šidlá napichané do šindľov trčaly.
    </tei:p>
    <tei:p>
     Medzitým — aj chlapci tamdnu v škole zjedli pankuch, statočne   zaslúžený. Smelo možno tvrdiť o nich, že sa nedali núkať a že to dlho   netrvalo, kým ho spratali do „remenných kapsičiek”, ako poznamenal s   úsmevom pán rechtor. V povedomí toho, čo ešte dnes majú pred sebou,   popozerali jeden na druhého, povyskakovali so stolcov, po­utierali do   rukávov ústa a nosy a poďakovali sa pani rechtorke za obed. Poludnie   už bolo dávno minulo, ale čo po tom; poludnie si urob, kedy chceš,   večer príde sám od seba.
    </tei:p>
    <tei:p>
     Vybehli von; Daňo podskočil proti nim a zasmial sa im viac očima   ako tvárou — a hneď zachytil ich so sebou a viedol do farského   sadu.
    </tei:p>
    <tei:p>
     Ale nie dvorom alebo kolesňou. Tam by sa mohli s dakým stretnúť,   čo by sa ich vypytoval, čo a ako a kde — a načo? Lepšie, keď idú   lúčkou. A to hneď „poli” kostola, chodníčkom, ktorý vedie ku žliabku,   „kapitánkou” menovanému. Lúčka bola obecným majetkom a hraničila s   farským „intravilákom”, ako hovorieval pán kurátor Dobrák alias   Múdry. (On rád plietol cudzie slová do svojej i tak vyberanej reči a   pritom „manikuloval” aj cirkevné groše.) Na lúčke, ale tak, že jedným   rohom i na cirkevnom majetku, sedela obecná kolesňa s maštaľou pre   býkov. Okolo tejto budovy mali obísť chlapci, ale nemohli obísť tak,   aby sa Daňo nespýtal kraviarov, „čo robí Beťár?” — „Čaká na teba,   kedy ti dá príučok,” povedal kraviar, spolu i sused, opretý o nízke   dvere. Daňo sa zasmial a vkročil do maštale, vzal ohreblo — a   „štúril” ním Beťára. Ten zaručal, vyvalil okále ako taniere a začal   „tancovať”.
    </tei:p>
    <tei:p>
     Kraviar vzal Daňovi ohreblo z ruky a riekol: „Ej, chlapče, varíš   psô pivo, varíš, ale ho aj vy­piješ!”
    </tei:p>
    <tei:p>
     A s tým vyviedol Daňa von a zatvoril dvere. Daňo pohodil hlavou, a   prekročiac tesno vedľa kolesne lesu, už i tak „zdlapčenú”, rozbehol   sa sadom. Za ním ostatní — a vo chvíli boli pri cieli. Farský sad bol   úzky pás zeme, ťažkej hlinačky shora, vlhkej spariny zdola, ťahajúcej   sa strmým svahom dolu asi po spomínanú stodolu, potom nížinku až k   veľkej dežmárskej farskej kolesni. Oprava sadu bola taká lichá, že   cezeň krížom-krá­žom viedly chodníčky ku spomínanému žliabku. Voda   tohto žriedla bola veľmi dobrá a z nej pila celá dedina. A to len   nemohlo sa žiadať, aby oby­vatelia vyššieho konca a „Dolinky” dediny   obchodili faru a kostol, keď sa chcú vody napiť? Aby si drali čižmy,   krpce a vlastné podošvy, keď môžu prejsť len krížom cez sad; veď lesu   prekročiť ľahko — a dosku z plota vytrhnúť, to tiež nie   nemožnosť.
    </tei:p>
    <tei:p>
     Keď chlapci videli dolu strmým svahom vyhla­denú dráhu, zavýskli od   radosti.
    </tei:p>
    <tei:p>
     Ešte i Mišo, ktorý uvrzol pred prácou (za čo ho temná predtucha   znepokojovala, že asi dostane výprask), zvolal s oduševnením:
    </tei:p>
    <tei:p>
     „Jujujúj, chlapci, ale poletíme —!”
    </tei:p>
    <tei:p>
     Daňo sa zohol a schytil dosku, ktorú bol za príkladom dobrých   susedov vytrhol z „palangu”, ktorý sa ťahal na sever, za ním Janko   Selčan vzal snopok, tiež vytrhnutý, a to z Petrovie strechy, a tými   rekvizitami ozdobení štverali sa vedľa hladkej dráhy snehom nahor.   Tam bola malá ro­vinka, na tú položil Daňo dosku, položil na ňu snopok   (to bol jeho vlastný vynález!) — a volal ako opravdivý domáci pán:   „Sadajte, chlapci!” Chlapci sadali.
    </tei:p>
    <tei:p>
     „Hop, chlapci, ja napredok!” volá Daňo, sadol si ako na koňa, nohy   pred seba vystreté, červe­nými rukami držal koniec dosky. Chlapci za   neho, tesne vedľa seba, pochytali sa za plecia ako žabky. — Na samý   ostatok Mišo, a veru, veru, bezpochyby nedostalo sa mu už ani dosky,   ani snopka, ale sankoval sa na „vlastnej príležitosti”. Dosť na tom,   keď už boli tak nastokaní ako koralky na šnúrke, zvolal Daňo: „Či   už?”
    </tei:p>
    <tei:p>
     „Už!” zvolali chlapci, horiac nedočkavosťou, a Daňo napravil   dosku, „mingol” nohami a zvolal: „Varuj!”
    </tei:p>
    <tei:p>
     „Varúúúj!” kričali za ním súdruhovia, až sa od Končistej vzbudená   ozvena ozvala a opakovala: va — uj! A doska letela nadol, len sa tak   tých šesť hlávok mihotalo — a zastavila sa len tam, hen kdesi pri   včelíne — a to — šťastlive.
    </tei:p>
    <tei:p>
     „Háj, chlapci, verže sme leteli.” Chválili si, posbierajúc sa so   zeme a hneď zasa teperiac svoje dopravné nástroje hore vrchom: koľko   vezky, toľ­ko pešky. A ešte dakoľko ráz poviedlo sa im šťast­live a   chlapci výskajú radosťou; len Daňo nevýska. Jemu sa len oči blyštia a   cez polootvorené ústa belejú sa mu zdravé zuby, veľké a biele ako   perly.
    </tei:p>
    <tei:p>
     Od kolesní hrozí kraviar prstom a krúti hlavou. Ale chlapci   nedbajú na neho, ani na jeho odchod, ani na to, že slniečko zašlo za   Končistú, — ale ani na výstrahy starších ľudí. Starší ich vždy   vystríhali pred týmto nebezpečným miestom a mamovka Petrovie, ktorú   zväčša len „Marikou” volali, rozprá­vali, že tu na tomto mieste   prihodila sa už smutná nehoda. A to, vraj, bolo tak, že šiel istý   nižňan (z nižného konca), Harčok menovaný, v zime na drevo. Za sebou   ťahal nové svlače — a ako ich v rúbanke naložil, tak ich vliekol až   po farský sad. Tam sa mu zachcelo presankovať sa, sadol si na drevo —   a spustil sa s ním dolu. A sane letely „ako besné”, ale: sánka —   Cigánka, stratily smer a miesto aby letely rovno dolu, zaletely nabok   — a do stromu. A to bola slivka, hľa, ešte stojí. Sprašťaly sánky,   drevo, ale i — kosti. A keď sa ľudia sbehli, ženy horekovaly, že si   Harčok zlomil nohu, ten istý riekol smutne: „Čože, noha ako noha, ale   saňa nová!”
    </tei:p>
    <tei:p>
     A mamovka dodali k tomu, že, hľa, chudobný človek, hotová   opica!
    </tei:p>
    <tei:p>
     Často sa v živote ľudskom stáva, že sa isté prí­hody, a to na tých   istých miestach, opakujú. Ja­visko ostáva to isté, dráma tiež, len   herci sa za­mieňajú. I teraz tak bolo. Neviem, čomu bolo treba   pripísať fakt, že kým Daňo sedel napredku, šlo všetko „hladko”. Doska   letela ako šíp naznačeným smerom, ale raz presadol na Daňovo miesto   Martinko, a tu, hybaj — napravo — a prásk — do slivky, do tej istej,   kde aj Harčokova „nová saňa” složila „kosti”. Chlapci sa rozleteli a   nevedeli, ako sa sprplili v snehu. Chvíľku bolo ticho, kým sa z tohto   nečakaného výsledku spamätali. A nápad­ne ticho posbierali sa hore,   tuším, že im bolo aj do plaču. Jeden si šúchal hlavu, druhý ohmatával   koleno a tretí utieral oči a nos. Ale posbierali sa všetci — len   Martinko ostal ležať. Lebo, ako sa chcel posbierať, zabolela ho noha   vyše členka a prevalil sa na druhý bok, ďalej od slivky a zaste­nal:   „Jaj, nožička moja!”
    </tei:p>
    <tei:p>
     A tu chlapcom ako blesk preletela hlavou po­vesť o Harčokovej nohe.   I vycítili, že je veru nie dobre, a nečakajúc, čo bude ďalej, pobrali   nohy na plecia, a hybaj kade ľahšie. Ostal Martinko sám a plakal. K   bolesti pridružil sa i bledý strach, že ešte dostane i výprask, keď   šiel ta, kde im za­kázali. Lebo je to tak na tomto svete: kým sa dáky   podnik darí, čo by to hneď nebol dobrý a chválitebný, dovtedy väčšina   nemá nič proti nemu. Ale ako príde prvá nehoda, už sa valí všetko na   podni­kateľa a potom okrem straty a bolesti máš hneď i posmech a —   pokutu.
    </tei:p>
    <tei:p>
     Kým sa Napoleonovi jeho smelé politické a svetoborné plány a   kotrmelce darily, každý sa dí­val na neho s úžasom ako na polboha a   svet ho nazval Veľkým. Ale len čo prišla mravná nehoda v Rusku a   potom hmotný výprask pri Waterloo, hneď sa obrátila verejná mienka od   porazeného leva (ba kto mohol, ho i kopol), ba ešte i dnes povedia o   ňom to, čo najviac raniť môže hrdého ducha, že bol smiešny. Šťastie,   že ten duch unikol dávno slavomamu i posmechu.
    </tei:p>
    <tei:p>
     Chvíľku ležal Martinko, položiac si chorú nohu na druhú, keď   počul, že ktosi sa blíži k nemu. Bol to Daňo. Jeho tvár mala zase ten   dumný, smutný výraz, keď sa zohol nad Martinkom. Vzal nohu do rúk a   začal ju hýbať, ohmatávať. Martin vy­kríkol bolestne.
    </tei:p>
    <tei:p>
     „Boľongá sa!” povedal Daňo, nedbajúc na Martinkov krik. „Nekrič,   pomysli si, čo by si robil, keby ti vo vojne nohu prestrelili ako   báťovi Srnčíkovi?!”
    </tei:p>
    <tei:p>
     Martin zatíchol a pozeral na Daňa s porozume­ním.
    </tei:p>
    <tei:p>
     „Buď ticho, kým prídem, idem po mamovku Petrovie, tí vedia nohy   naprávať.” A s tým od­behol.
    </tei:p>
    <tei:p>
     A Martin volá: „Ale ťa budú hrešiť, alebo ťa zbijú!”
    </tei:p>
    <tei:p>
     „A čože?!” povie Daňo a obzrie sa ešte, uhne vzdorovito plecom a   ponáhľa sa dolu.
    </tei:p>
    <tei:p>
     Od farskej kolesne krížom cez záhradu v ostrom uhle viedol   chodníček k malému domčeku. Ve­dľa domčeka do plota boly zapravené   dverce, aby jeho obyvateľka, keď chce ísť na faru, nemusela obchodiť   ulicou. Domček bol obrátený do dvora a do „stránky” — a len jedno   okienko, malé ako dlaň, hľadelo do farskej záhrady. Pri tomto okien­ku   sedávala mamovka a priadla a kedy-tedy pozrela do záhrady. Odtiaľto,   vraj, videla ona a jej dcéra Erža tie dve panie, ktoré sa zjavily   pred samou smrťou pani farárkinou, šly, rozprávajúc a rukami   rozkladajúc (ale hlasu nebolo počuť), sa­dom, až tam dakde zmizly. —   Marika Petrovie bola už vdova a požívala všeobecnú úctu v dedine. Ona   bola rozumná, silná, smelá a nikdy nestratila duchaprítomnosť. Pritom   nemala nič neženského, vyzývavého na sebe. Vedela, kedy a komu má čo   povedať. Neurážala, ale povedala, keď bolo treba, každému pravdu do   očú. A to i pánu farárovi, keď videla, že je pani farárka zasa   vyplakaná, zmorená, utrápená. A povesť hovorí, že pán farár jej   vý­čitky prijal, len keď mu už veľa bolo, vstal, začal sa prudko po   izbe prechodiť a povedal:
    </tei:p>
    <tei:p>
     „No, dosť už, stará. Povedzte jej, aby už nepla­kala. Však ma môže   už poznať!”
    </tei:p>
    <tei:p>
     Bola mamovka Marika na fare vychovaná, kam ju p. farárkini rodičia   vzali ako za svoju a so svo­jimi šiestimi deťmi zároveň vychovávali.   Čomu sa učily farské dievčatá, tomu sa naučila i Marika. Vtedy   nedávali ani páni dievčatá tak „edukovať” ako teraz, najviac len čo   sa naučily doma. Priasť, šiť, tkať a variť — a troška toho „literného   umenia”, aspoň čo si vedely v kostole pesničku nájsť, to bolo všetko.   Jednako ony neboly sprosté alebo nevzdelané. Kto má prirodzený rozum,   i sám od seba sa chápe, a život je veľká kniha, z ktorej sa tiež veľa   môže naučiť, kto chce. Keď Marika narástla, vydali ju do dediny za   poriadneho mlá­denca, ale jej muž nežil dlho. Najprv jej ho „la­pili”   za vojaka a bol dvanásť rokov „na vojne” — a potom, keď prišiel,   netešila sa s ním zaveľa. Zomrel, — ale ona, čo aj mladá ešte,   nevydala sa viac, hovoriac, že ona tu i tam len tomu jednému, čo mu   prisahala, vernou ženou ostane. I po jej vy­daji považovala ju rodina   starého farára za svoju. A kedykoľvek mladí páni, potom i povydávané   panie, písali domov, vždy dali i Mariku pozdraviť.
    </tei:p>
    <tei:p>
     Vedela zlámané údy naprávať, nemoci liečiť a pri hospodárstve rady   udeľovať. Ale nie s čaro­vaním a poverami, ale všetko s pomocou božou.   A preto jej Pán Boh pomáhal, dal dožiť vysokého veku a zomrieť smrťou   blahoslavených ľudí.
    </tei:p>
    <tei:p>
     Sám lekár z Blatinca mal ju v príslušnej úcte. Zriedka sa stalo,   že by ho boli volali do dediny, ale keď sa stalo, dal si zavolať   Mariku, aby mu pomáhala (lebo vtedy už bolo iste zle).
    </tei:p>
    <tei:p>
     Okrem zlámaných údov naprávala s prípadu na prípad i prevrátené   hlavy a zatvrdilé srdcia. A to tak, že všetky nešťastné ženy utiekaly   sa s po­nosou k Marike a ona potom bola i sudcom, i fiškálom. A   poznajúc svojich ľudí, pomerila, vy­rovnala, kde bolo treba, i   vyhrešila — a bolo dobre. A nebolo toľko rozsobášov.
    </tei:p>
    <tei:p>
     V ten čas, keď sa toto stalo, mamovka len čo bola prišla domov z   fary. Bola tam, lebo p. fa­rárka bola chorá a od dlhšieho času slabla   a kle­sala. To Mariku náramne znepokojovalo, preto len zavše prešla na   faru, aby videla, ako sa tá chu­dina má.
    </tei:p>
    <tei:p>
     V izbičke, čistej a útulnej, sedela i jej dcéra Erža a šila na   chlapcov košieľky. Marika, príduc domov, prihovorila sa dcére,   položiac mentiek na truhlu, sadla k oblôčku. Ale nesedela dlho, keď   vidí, že Daňo beží dolu od sadu a rovno k nej.
    </tei:p>
    <tei:p>
     „Jaj, Bože ti môj, čože toť chlapec zasa vypa­ratil?” zvolala.   „Bezmála sa dačo stalo, lebo to nie je jeho obyčaj, aby o tomto čase   ku mne prišiel! Kedykoľvek vidím toho chlapca, pichne ma čosi do   srdca, ako by som cítila, že dakedy bude nešťastný!”
    </tei:p>
    <tei:p>
     Sotva to dohovorila, už vrazil Daňo do dvier.
    </tei:p>
    <tei:p>
     „Mamovka!” volal, „hybajte do sadu: Martin Boľmanovie si zlomil   nohu!”
    </tei:p>
    <tei:p>
     „Jaj, nešťastník! Či nehovorím? A to si i ty bol kaľfaktorom, čak?   Za tebou sa tiež „všia” (vša­de) len trnina vlečie!” Daňo sklonil   hlavu, ale hneď zvolal netrpezlive:
    </tei:p>
    <tei:p>
     „Poďte skoro, lebo leží na snehu.”
    </tei:p>
    <tei:p>
     Mamovka nemeškala, zahodila obrúsok na seba, dcéra Erža vyšla len   tak, ako bola, len čo šatku uviazala na hlavu, a išly obe za Daňom.   Cestou ho­vorila mamovka, ako sa dalo očakávať:
    </tei:p>
    <tei:p>
     „Hľa, nevravela som vám vždy, nevarovala pred tou nešťastnou   spúšťankou? Nerozprávala som vám, ako pochodil Harčok? Ale teraz je   už všetko darmo, len keby sa už na tomto prenieslo. A len to   nerozumiem, ako to on” (obrátila hlavu k fare) „môže trpieť, že ťa   neskrocuje, že to nezabráni? Čo len z teba, ja sa len bojím, že teba   bude život biť!”
    </tei:p>
    <tei:p>
     Medzitým došli k Martinkovi. On už neplakal, bolesť trochu   „zatŕpla”, — len akási slabosť a drie­moty ho prechádzaly. Len tak   žmurkajúc videl vežu a tu mu preblesklo hlavou, že kto, ozaj, dnes   bude zvoniť? „Mišo? Toť sa iste dakde skryl, Daňo je tu, Janko   školove, ten sa dnes sotva odváži, lebo mu je to zakázané — a tí   druhí, iste i tí uvrzli.” A ďalej videl, ako na kríž veže sletely   štyri vrany a kvákaly a ako sa zaskvel nad Končistou mesiačik v prvej   štvrti. A už len tak v drie­motách videl dve ženy a Daňa, i cítil, že   ho tá mladá berú na ruky, nežno, pozorne, a že ho nesú. A že   stretávajú ženy, čo idú na vodu — a Daňo ide s nimi. Len keď mu   nadvlačky odkrútily a stu­denú, pripuchnutú nôžku začaly narovnávať,   stís­kať, vtedy sa prebral a skríkol: „Jaj, mamovčička moja!”
    </tei:p>
    <tei:p>
     A Daňo ho ani vtedy neopustil. On bol pri ňom a Martinko zatískal   zuby, aby Daňo nepovedal, že nevie trpieť. Veď azda počuli všetci, čo   im báťa Srnčík o svojej nohe rozprával? A Daňo o tom hútal, že   pravdepodobne Martin už nebude vo­jakom, a to jediné považoval za   nešťastie.
    </tei:p>
    <tei:p>
     Len keď mu už noha bola obviazaná, poslaly ženy po Martinkovho   otca, lebo matka mu už ne­žila, aby si prišiel poň. A keď ho už   odniesli, vzdychol Daňo, sediac pod pecou, a povedal ticho a   pokorne:
    </tei:p>
    <tei:p>
     „Mamovka, čo ste varili?!”
    </tei:p>
    <tei:p>
     „Čak si lačný? Doma ťa čaká večera, ale ak chceš, zajedz si bôbu,   hľa, tu je na kozúbku, ešte teplý.” Len keď sa Daňo najedol, odviedla   ho ma­movka na faru, aby, ak by bol p. farár dačo zve­del, predišla   „hriechu”. Ale tam v ten večer nič nezvedeli, a aby nemocnú   neznepokojila, nepove­dala mamovka tiež nič.
    </tei:p>
   </tei:div>
   <tei:div type="chapter">
    <tei:head>
     SEKERKA ALEBO HODVÁBNA ŠATKA.
    </tei:head>
    <tei:p>
     Míňala sa zima; slnko vystupovalo na oblohe vždy vyššie, a čo raz   zasvietilo, to viac detí našlo tu von „na rade”. Jedny ešte bledušké,   ako po prestátej nemoci, krčily sa, hľadajúc teplé mies­tečko na   podstienke, iné sviežejšie podskakovaly veselo ako vrabce, zasa iné,   nedbajúc na kaluže po ulici, behaly o závod. Týmto ani krutá zima   neškodila, i zdalo by sa, že sú zo železa. Keby však to slniečko bolo   prečítalo tie dietky, veruže by soznalo, že mu aspoň desiatka z tých   chybí, čo sa vlani o tomto čase takto veselily — a tie, kým ono   bojovalo so svojím nepriateľom, pobrala si tetka smrť a uložila tam   „pod Repište” na večný spánok. Slnko však by sa v tom prípade iste   tak potešilo, ako sa tešia chudobní ľudia, hovoriac: Keď chudobnému   dieťatko umrie, je to len, ako by nôžka z lavičky vypadla, jedna   vypadne a skoro bude druhá. A skutočnosť dávala tejto výpovedi za   pravdu: lebo ako to božie slniečko nazrelo ma­linkými okienkami (z   ktorých pazdier a mach väčšinou povyhadzovali), videlo tu aj tam na   hrade pripevnené „hinty” (kolísky) a ono sa usmialo a svietilo ďalej,   vediac, že ten chudobný ľud postará sa o to, aby sa ľudstvo udržalo i   ďalej.
    </tei:p>
    <tei:p>
     Hej, to milé božie slniečko, ako sa mu teší každý tvor, ale najmä   deti. Ako ožívajú sťa mušky, keď ich zobudí teplý lúč svetla. A ako   tiahnu tatam, kde je teplo, zátišno. A to je pri kostole.
    </tei:p>
    <tei:p>
     Tu každý deň cez poludnie bavia sa deti veselo a vyvádzajú svoje   jarné hry. Chlapci majú svoje hry, dievčatá zasa svoje, a to najviac   pri speve a recitovaní dávnych piesní. A to je ako by osla­vovaním   novej jari, nového života. A oni ani ne­tušia, ako milo dojíma to i   starých, ktorým poschá­dzajú na um časy dávne, časy zlatej   mladosti.
    </tei:p>
    <tei:p>
     Chlapci sa ihrajú na „šviháre” (biče), pričom tiež hneď jeden,   hneď druhý odletí, a ak je nie pevný na nohách, sfrkne do mláčky. A   keď sú už naši šarvanci pribujní, že nepracú sa do vlastnej kože, tu   útokom ženú sa do kŕdľa dievčat a roz­trhajú im reťaze, vence a   „mosty”. Dievčence po­tom s krikom a so smiechom sbierajú sa znovu,   udieľajúc, keď len možno, chlapcom buchnáty do kabaníc (ďalej ako na   kabanicu tie údery nezájdu).
    </tei:p>
    <tei:p>
     Medzi vývodiacimi chlapcami sú, pravdaže, i naši hrdinovia, a sú   tu ešte aj iní, s ktorými sa v našich rozprávkach oboznámime. Najmä   Lajo a Samo Sekáčovie, synkovia bohatého mäsiara.
    </tei:p>
    <tei:p>
     Daňovi sú najmilšie tie hry, ktoré sú spojené s akým-takým   nebezpečenstvom: vojna, rozličné vynálezy, podniky, na aké druhý   neprišiel. I pri švihároch, on, silný a húževnatý, nepadne, to je   isté, a keď daktorý odfrkne, to je jeho vec. Prečo sa nedrží ako   chlap?
    </tei:p>
    <tei:p>
     Mišo, mendík, prichodí z obeda. Pravdepodobne bol obed dobrý, a čo   hlavné, aj výdatný, lebo Mi­šova tvárička je vysmiata a výraz blaženej   spo­kojnosti žiari z drobných jeho očiek. I postava jeho ako by sa —   rozšírila: stojí pevnejšie a sebavedomejšie na tenkých nôžkach   svojich. Stojí v skupine niekoľkých biednych chlapcov a chváli si   obed. A jeden z nich opytuje sa: A dali ti i chleba? — Ako by nedali,   aha, aký oval! — Dajže mi z neho, prosí predošlý. — Ahá, rád som, že   ho mám! — Ačak som ti aj ja dal, keď mi krstná dali koláča! — No, tak   na, tu máš! A Mišo odlomí kú­sok a dá súdruhovi.
    </tei:p>
    <tei:p>
     „Mišo,” volá Samko, furták, zazrúc, čo sa tu robí, „a či keľo,   veľo? A ty, Ďuro, nechaj si z toho aj nazajtra!” Pritom malý   posmešník skáče ďalej.
    </tei:p>
    <tei:p>
     Hore radom ide Cigánka. Premoknuté papuče šuchotajú a plačkajú sa   v blate, ktoré, čo ako po­zorne obchádza, vykerovať nemôže. Pred   Voľkov stoja dve ženy a shovárajú sa veľmi dôležite — pomáhajúc si   rukami, hlavou a očami. Iste pretria­sajú dáku najnovšiu senzačnú   udalosť dediny. Ci­gánka pri nich zastane, vytiahne zpod plachetky   štetku a núka:
    </tei:p>
    <tei:p>
     „Kúpte, gaždinké, žíde vám, dám vám ju lačno!” Ženy, namrzené, že   ich vyrušuje, okríknu dotie­ravú Cigánku. „Ej, zíde, nezíde, daj nám   pokoj!” — „Vzíde nám, čo si nasejeme,” odsekne druhá a prikloní sa   znovu ku kmotričke, oznamujúc ďalej pod rúškom tajnosti, o čom do   večera iste už i vrabce budú čvirikať.
    </tei:p>
    <tei:p>
     Cigánka schová štetku a šúcha sa ďalej. Pred kostolom zastane a   díva sa na ihrajúce sa deti, i vyškiera sa im. Zrejme i ju teší tento   prejav ži­vota, zdravia a veselosti.
    </tei:p>
    <tei:p>
     A tu zvolá Samko: „Chlapci, ej, na mou prrravdu (r mu bolo ťažko   povedať), bude skorrro leto, aha, prrrvá lastovička!”
    </tei:p>
    <tei:p>
     „Kde, kde?” opytujú sa deti, ale najviac zve­davé dievčatá, podľa   starodávneho zvyku hotové hneď bežať k vode a umývať sa; vykrúcajú   hrdlá, aby videly i ony to milé vtáča.
    </tei:p>
    <tei:p>
     „Án, kde stojí!” volá Samko, ukazujúc na Ci­gánku a smejúc sa z   plného hrdla, že takto deti obalamutil. S ním smejú sa i iné deti, ba   ešte i Ci­gánka, pritom však durdí sa a dudre:
    </tei:p>
    <tei:p>
     „No, ty žkažník veljaký! Ža to, že je tvoj oteč pánom mešiarom, ša   ty nemušíš chudobnému člo­veku pošmievať. Radšej ši kúp šekerku, ahá,   aká je krášna.” Pritom, nezabúdajúc na svoj obchod, vytiahla z   plachetky malú sekerku.
    </tei:p>
    <tei:p>
     „Kúpte, chlapci, žíde vám! Šekerka čistá očel, oštrá ani žihadlo,   kúpte, nedám ju draho!”
    </tei:p>
    <tei:p>
     Samo pohŕdlive pozrel na sekerku, hovoriac: „Ja mám doma inakšie   sekerrry a toporrry, ak chcem,” a ťahaný inými chlapcami, bežal zasa   do hry.
    </tei:p>
    <tei:p>
     Sekerka v Cigánkinej hrsti ligoce sa ako striebro a chlapcom, čo   ešte tu ostali, oči tiež: nejeden z nich by pristal byť jej   majiteľom, ale nečujúc u seba spôsobu na uskutočnenie kúpy,   odchádzali za Samkom. I dievčatá pobehly ta ďalej, aby pokračovaly v   stavaní mostov a sádzaní chlebíkov. Veď i tak onedlho už prídu pán   rechtor, aby za­volali deti do školy. — Len Daňo ostal a spýtal sa   Cigánky, ukazujúc na sekerku.
    </tei:p>
    <tei:p>
     „Za čo ju dáte?” Cigánka, nemajúc už úfnosti, že predá dačo,   obzrie sa na Daňa a mysľou prelietla jej predstava dobrého   kšeftu.
    </tei:p>
    <tei:p>
     „A čo dajú, mladý pánko?” opytuje sa Cigánka navzájom. Jej   cigánska politika jej radí, aby Da­ňovi onikala, ináče, keď nekynie   jej prospech, ona by i jemu, ako pred chvíľou Samkovi, povedala   príkre slovo.
    </tei:p>
    <tei:p>
     Daňo nevie, čo má sľúbiť; sekerka má pre neho cenu vysokú a rád by   ju mal, to je isté. Stanúc sa predmetom jeho túžby a žiadosti, hotový   je dať za ňu hocijakú vysokú cenu. Ale čože? On peňazí nemá, ani nič,   čo by malo hodnotu peňazí. Pozerá na ňu, i dumá, že sekerka   rozmnožila by asi jeho sbierku zbraní, lebo kušu má, i pušku,   takrečenú pukačku, šabieľ i viac (drevené i plechové) — a pištoľu má   otec, dobre by bolo, keby mal i sekerku. Hľa, na leto bude chodiť na   salaš, tam on videl baču i valachov, že každý má sekeru i valašku — a   s tou kamarátkou pri boku hneď veselšie je i v hore.
    </tei:p>
    <tei:p>
     Hútajúc takto, ustupuje Daňo ku bránke — a Cigánka za ním.
    </tei:p>
    <tei:p>
     „Vedia čo, mladý pánko,” prihovára sa znovu, „pohľadajú dáku šmatu   na hlavu, ľa, vidia, nemám ši čo na hlavu štoknúť.” Na dôkaz svojich   slov schytí handru s vlasov a ukáže svoju strapatú, ku­čeravú hlavu, z   ktorej blýskajú na Daňa tie povestné, krásne egyptské oči plnokrvnej   Cigánky. Daňo nehľadí na ňu, ale počuje, čo riekla. „Šmata” by sa   doma iste našla, o tom nepochybuje; dali by i mamika, ba kúpili by mu   tú sekerku, keby o to poprosil; ale nie, lepšie bude, keď si ju kúpi   sám. Ako by tá Cigánka potvora bola uhádla jeho myšlienky, ide za ním   a pokúša ho:
    </tei:p>
    <tei:p>
     „Idú, pohľadajú, mladý pánko, a Pán Boh im dá ždravia!” Daňo   ustupuje k fare a Cigánka za ním, až ku vrátam. Tam zastala. Chlapec   vbehol do dvora, odtiaľ do domu a vpravo do čeľadnej. To bola veľká   izba; pri dverách veľká pec s ohnis­kom a nad ohniskom ohromný komín   zo zeleného črepu, z ktorého viedla dlhá a hrubá rúra, tiež z hliny,   von do studenej kuchyne, kam odvádzala dym, aby velikánskym „kochom”   unikal do vzdu­chu. Na peci bolo miesta i pre troch mendíkov, ale tu   býval len ten jeden, i ten sa zdržiaval naj­viac v škole. Zato   neopovrhli chlapci pecou, odkiaľ ako s hradieb hľadeli dolu a   počúvali, čo si roz­právajú priadky. Tú zelenú opachu nazval Daňo   delom — a skutočne, takého exemplára neviem, či by bolo ešte v našej   milej vlasti.
    </tei:p>
    <tei:p>
     Keď Daňo vbehol do čeľadnej, videl, že tam práve naprávajú priadzu   na krosná. Boli tu i mamovka Marika a jedna suseda. Slúžka Uľa sedela   na zemi pod krosnami a držala priadzu. Iľa krútila návoj. Bola tu i   staršia sestra Julka a maličká Paulínka. Obe sa prizeraly na prácu.   Daňo len čo sa poobzeral, videl, že tu mamiky niet, zachlopil dvere a   bežal naproti do dvier izbových. Otec nebol doma, to vedel, i myslel,   že matku nájde samu, ale nebola sama. Na pohovke sedel pán doktor z   Blatinca, pri obloku pani farárka a šila. Ona vždy pracovala, teraz,   keď prišiel hosť, mu­sela krosná sveriť ženám, a kým nepríde domov   farár, shovárať sa s hosťom. Ináče sa nikdy nezamiešala do rozhovoru,   len ak vtedy, keď musela.
    </tei:p>
    <tei:p>
     „No, Danielko, ako povieš?” napomenula matka synáčika, keď vtrhol   do izby a ostal pri dverách. „Poď, privítaj pána doktora a podaj mu   rúčku,” volala dobrotivá matka. I hosť sa prívetive usmial na chlapca   a volal ho k sebe. Daňo popošiel k nemu, podal mu ruku temer po   kamarátsky, ale nie dôverne, potom, nedbajúc na to, že matka ho chce   nežne pritiahnuť k sebe, pozrel len zbežne na ňu, a vidiac, že nemá   obvyklú šatku, ale len čierny čepček na hladko učesanej hlave,   ponáhľal sa do bočnej izby. Matka sa spytuje svojím smutným, ale   ľubozvučným hlasom: „Čo hľadáš, Danielko?”
    </tei:p>
    <tei:p>
     Čo on hľadal, nepovie, lebo tušenie mu napo­vedá, že veru by mamika   sotva s tým súhlasili. A tak, neodpovedajúc, poobzeral sa po malej   izbe, či nenájde, čo je jemu potrebné?
    </tei:p>
    <tei:p>
     A skutočne, našiel to, na posteli položená bola hodvábna šatka,   temer ešte nová, tú schytil, skrú­til do klbka, vopchal pod kabát a   myk, von dve­rami. Nič zlého netušiac, pozerala mamička za ním, znajúc   jeho podivnú divosť a svojráznosť. Myslela, že vari zabudol škriptu   alebo rečňovanky a pri­šiel si po ne. A Daňo bežal prosto von bránou,   kde v kútiku stála a čakala Cigánka. Ako Daňo prišiel a vytiahol   šatku, zablyskly sa jej oči žiadostive a vystrela ruky po šatke, no   zatajila radosť, začala s opovrhnutím:
    </tei:p>
    <tei:p>
     „Nó — a či len takú? Ža tú šekerku by šom mohla doštať inakšiu,   ako je toto, veď je už nošená.” Daňovi kleslo srdce, ako sa hovorí,   za sáru. Myslel, že skutočne šatka nemá ceny a so skla­maním stiahol   ruku so šatkou nazpät. Ale Cigánka chytro vzala šatku, podala mu   sekerku, lebo sa bála, že v ostatnej chvíli príde dakto z fary a   urobí výhodnej čare koniec. I stratila sa, Daňo nevedel ani, len keď   mu zmizla s očú a on ostal sám so svojou sekerkou. Obzeral si ju so   všetkých strán — a pravdepodobne, že nebol taký uspokojený, ako   očakával. Stalo sa to, i stane sa ešte nejed­nému, že skúsil, ako   vyplnenie vrúcnej túžby ne­bolo také krásne ako sama túžba.
    </tei:p>
    <tei:p>
     Ale Daňo bol svojej sekerke rád. Na školu za­budol alebo nemyslel   na ňu, veď to, čo sa tam učili, asi dávno vedel, viac ako škola   zaujímala ho otázka, ako si nasadí porisko do sekerky. A s tým si on   zašiel do dvora a skoro bolo i porisko ho­tové. Hrdo si potom   vykračoval pred faru k Byst­rej, aby skúsil, ako sekerka rúbe. Zatínal   do starej vŕby, ktorá už podobných rán veľa ráz pretrpela, rúbal, len   tak sekerka — odskakovala.
    </tei:p>
    <tei:p>
     A ako tak rúbe a seká, idú deti zo školy (dnes skorej, lebo mal   pán rechtor inú prácu), a čosikamsi mal Daňo divákov i závistníkov   dosť okolo seba. A on len tým horlivejšie odtína tie mladé   ratoliestky a tne do živého.
    </tei:p>
    <tei:p>
     „Počkaj, Daňo, nech ti zohnem ten konárik!” volá na neho Janko zo   školy a horlive beží k sú­druhovi i driape sa, naťahuje, aby zohol   konárik — a Daňo len seká — i v horlivosti rozoženie sa na haluz,   sekerka odletí, a hybaj, Jankovi do hlavy.
    </tei:p>
    <tei:p>
     „Jajajaj!” zaplakal Janko a pustil konár i chytil sa za hlavu. A   tu cíti, že mu popod prsty siakne čosi teplého a mokrého, odchytí   ruku, pozrie: krv! I pustí sa do plaču.
    </tei:p>
    <tei:p>
     „Joj, chlapci, Daňo farove prebil Jankovi školove hlavu,” začali   chlapci, okolostojaci, vravieť a so zvedavým ustrnutím cúvali nabok.   Janko plačúc poberal sa domov, ale došiel len pred farské vráta, kde   ho zachytila naľakaná pani farárka a odviedla do izby. Pritom   vytiahla bielušký ručníček.
    </tei:p>
    <tei:p>
     Tu priložila mu na hlavu i tešila ho.
    </tei:p>
    <tei:p>
     „Na šťastie sú tu pán doktor,” riekla a viedla chlapca do izby.   Doktor ešte tu bol, v spoločnosti domáceho pána sedel pri stole a   častovali sa vínkom.
    </tei:p>
    <tei:p>
     „Ta, ako sa to stalo?” spytuje sa farár.
    </tei:p>
    <tei:p>
     Janko prestal plakať — od strachu, že vari Daňo dostane výprask,   ale Daňo prišiel za Jankom a povedal:
    </tei:p>
    <tei:p>
     „Ja som len rúbal a on sa mi nadhodil.”
    </tei:p>
    <tei:p>
     „Nequissima tua —” zahrešil p. farár a pohrozil Daňovi   pipasárom.
    </tei:p>
    <tei:p>
     Prišla i mamovka Marika a so spojenými silami pri mnohých rečiach   a tešení plačúceho chlapca konečne ranu vyčistili, založili práchnom   — (a či pavučinou) a obviazali.
    </tei:p>
   </tei:div>
   <tei:div type="chapter">
    <tei:head>
     SRNČÍKOVE POLITICKÉ   REMINISCENCIE.
    </tei:head>
    <tei:p>
     Tá čiastka dediny, ktorá sa Dolinkou menovala, končila sa pri   skalnom výbežku. Tam, nad mly­nom a blízko neho, stálo niekoľko   drevených dom­čekov. Základ a opierka im bol tvrdý kameň, v tomto   kraji i zápolami menovaný. Tieto zápoly daly nejednej chalupe a   rodine nielen základ a podpierku, ale i meno. Lebo treba podotknúť,   že chotár dedinky Hrišovej tvorí kameň a — divá voda.
    </tei:p>
    <tei:p>
     Sám ten skalný výbežok Dolinky volal sa Skalka. Na Skalke   najskorej zmizne sneh, najskorej vypučí tráva a rozkvitnú „králiky”,   a preto ta chodia zavčas na jar deti a mládež, aby sa vo svetle   slneč­nom poihrala, lebo odtiaľ bolo zhliadno do dediny, nadol i   nahor, a preto tam bývalo veselo.
    </tei:p>
    <tei:p>
     Dolu pod Skalkou, jednou stenou temer opretá o zápolu, stála   chalupa Srnčíkova. Srnčík bol starý, vyslúžený vojak — invalid. Mal   malú primitívnu tokáreň, a keď mu bolesť v nohe dovolila, pra­coval   usilovne; cez zimu točil vahančeky a iný riad, na jar, ako potreba   vyžadovala, konal i ko­lársku prácu a nejedno koliesko do pluhu a do   voza vyšlo z jeho rúk.
    </tei:p>
    <tei:p>
     Na chalúpku Srnčíkovu svieti jarné slniečko a dáva života i lesku   všetkému, na čo padnú jeho zlaté lúče. V tom svetle je každá vec,   každý pred­met sto ráz krajší. I tá biedna chalupa, čo je len- len na   sletenie, tie okienka, malo väčšie ako dlaň, so slepými skielkami, tá   strecha machom zarastená — a nad ňou skalný briežok a z neho   vyrastené brezičky. A pred chalúpkou sedí vycivený starček na svojej   lavičke a kreše. Triesky lietajú okolo neho veselo, a ako zakreše,   ozve sa od západu ve­selá ozvena.
    </tei:p>
    <tei:p>
     Dolinkou idú chlapci; radi oni navštevujú sta­rého vyslúžilca, lebo   vie tak zaujímave rozprávať o vojnách, ktoré sa dávno, dávno odohraly   a kto­rých účastníci už takmer všetci složili zbraň svoju k nohám   Najvyššieho Veliteľa, Cisára a Pána vše­tkých národov. Idú chlapci   hore vyšliapaným chod­níčkom a napred ide Daňo. On je to, čo najradšej   počúva príhody starého vojaka, lebo nikto tak ako on neoduševňuje sa   za vojnu a čo s ňou súvisí. A s ním idú i jeho verní druhovia, Janko   zo školy a iní, ba ešte i Martinko svliekol sa o palici a kuľhajúc   prišiel k báťovi, na šťastie mu je nie ďaleko. On i tak často tu sedí   a prizerá sa, ako to starkému ide zručne, aby i on neskoršie vedel   podobne zho­toviť kolieska a čo hospodárstvu treba.
    </tei:p>
    <tei:p>
     „Pán Boh pomáhaj, báťa!” volajú chlapci zďa­leka a Daňo doloží:   „Bože, daj šťastia!” „Bože daj, fjam, Bože daj — a Pán Boh uslyš,   fjamove,” zaďakoval starec po vojensky, zdvihnúc pravú ruku k   čiapke.
    </tei:p>
    <tei:p>
     „Tu máte, báťa, kus dohánu!” rečie Daňo a po­dáva starcovi v   papieriku zakrútený voňavý dohán, ktorý otcovi podežmoval.
    </tei:p>
    <tei:p>
     Stará tvár vyslúžilcova sa vyjasnila. Blažený úsmev rozhostil sa   okolo úst. Práve taký bol ten úsmev, ako keď na jeseň zasvieti   slniečko ešte raz na opustené stráne. Vďačne vzal starec podávaný   balíček z ruky chlapcovej, rozkrútil ho, aby ako opravdivý labužník i   pohľadom užíval vzácny dar. Potom vytiahol z vačku kabanice krátku   zapekačku, vytriasol z nej pozostatky — a napchal — a len pozrel na   chlapcov, už letel Janko Selčan do izby, aby z pahreby zpod „kocha”   doniesol uhlík, ktorý starec pozorne položil na dohán a pritisol   „kupakom”, aby nespadol. Ináče on si radšej zapekáva alebo zakresáva,   ale v takýto čas, keď toľko triesok po dvore, je neradno a   nebezpečno.
    </tei:p>
    <tei:p>
     Chlapci sa trpezlive dívajú na neho; posadali, kde ktorý mohol a   vedel. Daňo si sadol na nízky klátik pred samým Srnčíkom, oprel lakeť   o ko­leno o bradu do dlaní, díval sa s tým svojím dumným výrazom očú   na starého vojaka. Vidí, ako mu chutí tá fajočka, s akým pôžitkom   ťahá do seba a opäť vypúšťa ten voňavý dym. A pritom oživne tvár,   vpadnuté oči dostávajú lesk a ruky sa rezko chytajú ostrého topora,   aby pokračovaly v práci. Len kedy-tedy šklbne tvárou bolestne,   mimovoľne vyderie sa z pŕs ston a noha, tá chorá noha, ne­vdojak hľadá   pohodlnejšie miesto.
    </tei:p>
    <tei:p>
     „Báťa!” volá Daňo po krátkej prestávke.
    </tei:p>
    <tei:p>
     „Hoj, fjam, hoj!”
    </tei:p>
    <tei:p>
     „Rozprávajte nám!”
    </tei:p>
    <tei:p>
     „Ale o tom, ako som dostal guľku do nohy?”
    </tei:p>
    <tei:p>
     „Aj o tom, o vojne, o všetkom!” žiada Daňo a jeho oči s prosbou   uprene hľadely na Srnčíka.
    </tei:p>
    <tei:p>
     „Ve’ ja nedbám, fjam, koj tak chcete. Hoj, boly to za časy,   chlapci. Čože je teraz byť vojakom? Zverbuješ sa, ak chceš, ak   nechceš, predsa ťa vezmú, ideš na tri roky, ale vtedy, fjamove, koj   ťa lapili, tak si za úplných dvanásť rokov nevidel tieto vŕšky a   svojich. Ba nejeden tam složil kosti svoje a nikdy viac neuzrel   matere alebo otca, ale­bo, ak už bol ženatý, čo sa tiež stávalo, —   ženu a deti.” Prestal rozprávať, aby napravil oheň vo fajočke, a   potom ďalej okresávajúc bahry do kolesa, pokračoval: „Vtedy, fjamove,   na vojnu lapali. Každý richtár dostal pandúrov a potom nás naháňali   ako divú zver po hore. Áno, i po hore. Darmo sme sa skrývali, darmo   utekali, pandúri ako psi za nami, a keď ktorého dolapili, už si viac   neunikol. Lapili mňa, lebo môj otec nebol slobodáš, ale poddaný, a   tak ma i s druhými vliekli jed­ným cúgom až hen k Morave. Mohlo mi byť   vtedy okolo 24 rokov. Mal som už aj ženu, ženu mladú — eh — ťažko mi   bolo odísť a zprvu som si myslel, že to neprežijem, že im alebo   utečiem, alebo sa zmárnim. Ale človek je ako toť Cigán, privykne ešte   i na šibenicu.”
    </tei:p>
    <tei:p>
     Srnčík urobil malú prestávku.
    </tei:p>
    <tei:p>
     „A potom?” opytuje sa Daňo.
    </tei:p>
    <tei:p>
     „Hneď ma dali k vojsku a ekzecírku museli sme sa učiť deň a noc,   lebo celá krajina bola plná chýrov, že mocný nepriateľ, tot Francúz,   chce ulrieť na nášho cisára — a že bude bitka veľká a že potečie krv   potokom. A potom sme sa dostali k armáde Jeho cisárskej Výsosti   samého arcikniežaťa Karola. A ten sa k nám správal ako otec ku svojim   deťom a vtedy začaly sa vojenské parády a deň i noc nehovorilo sa o   inšom, len o nastávajúcej vojne. A raz, práve keď bola taká paráda a   bol prítomný i pán ,tisár’, držal nám pán arciknieža reč, v ktorej   nám vravel, aby sme sa držali, ako sa na smelých chlapov svedčí, a   aby sme bojovali do kvapky krvi za našu vlasť a za nášho ,tisára’ a   pá­na. A tu vojaci salutovali a volali ,hoch!’ a hudba hrala, len sa   tak stráne ozývaly, a to panstvo v tých krásnych uniformách — a pod   nimi bujné vrané kone tancovaly, len im tak nôžky ihraly, ako keby   vedely, o čo ide.”
    </tei:p>
    <tei:p>
     „A tot náš pán ,tisár’ — — tot randoš!” zme­nil zrazu a neočakávane   tempo a hlas Srnčík, za­tnúc si v ohnivom vyprávaní kresačkou do   palca.
    </tei:p>
    <tei:p>
     Nastala malá prestávka, v ktorej Srnčík stačil obviazať palec ruky   handričkou nie veľmi čistou; na šťastie rana nebola veľká a   nebezpečná a nadto položil na ňu i kus práchna. Pravdepodobne by bol   rozprávke koniec býval, keby Daňo nebol do­nútil Srnčíka, aby vyprával   ďalej.
    </tei:p>
    <tei:p>
     „A potom tí nás viedli ďalej za Moravu, že pô­jdeme do bitky.”
    </tei:p>
    <tei:p>
     „A za čo ste sa bili, báťa?” ozval sa Mišov, mendíkov diskant.   Srnčík pozrel na neho s opo­vrhnutím, ale i s rozpakmi. Ako by   povedal: hlúpy sa vie vždy viac spytovať, ako múdry odpovedať.
    </tei:p>
    <tei:p>
     „Za kus chleba sa bili, Mišo!” zasmial sa Samo Sekáčovie s   náražkou na Mišov večný hlad a jeho žiadosti.
    </tei:p>
    <tei:p>
     Daňo pozrel na oboch chladno a pritiahol sa bližšie ku starcovi,   oprel na neho oči a prosil:
    </tei:p>
    <tei:p>
     „Ďalej, báťa, ďalej! Ako bolo potom?”
    </tei:p>
    <tei:p>
     „Už dávnejšie sme počuli,” pokračoval Srnčík, „že nepriateľ,   Francúz, i s tým svojím slávnym ,tisárom’ Napoleonom, takzvaným   Bonapartom, sú pred ním malí i veľkí. Ba že on chce i samého rímskeho   pápeža pod svoju ruku dostať a jemu jeho moc odobrať. Na to náš   ,tisár’ hľadieť nemo­hol — a koj sa ho všetci druhí panovníci báli, on   sa ho báť nechcel. Ba, ako sme počuli, poslal i dru­hým pánom a kráľom   písmo, kde ich vyzýva, aby sa spojili s ním oproti nepriateľovi. Ale   tí ni, tí sa ho báli. Každý deň dochodily do nášho tábora iné a iné   chýry a ,štachety’. ,Kuniri’ na rýchlych koňoch, čo sa robieva vo   svete — a že vyše Viedne nepriateľ zbil našich a že tí museli utekať   k Viedni, priateľ zbil našich a že tí museli utekať k Viedni, ale   jeden granatier, aby Francúzovi hodil frčku, podpálil voz s pušným   prachom, aby sa nedostal do rúk pyšného nepriateľa.” Srnčík zastal a   pozrel na chlapcov. A v očiach chlapcov videl súhlas so smelým činom   granatiera.
    </tei:p>
    <tei:p>
     „Ale nenazdajte sa, že sa naši dali len tak dusiť ako sysly v   dierach, hoj, oni bojovali, ako len mohli, lebo medzi nimi panovala   kázeň, ale aj smelosť. Aj k nim sa dostaly tie ,štachety’ a roz­kazy i   proklamácie ,tisárove’, aby bojovali za svoju vlasť a vyhnali   nepriateľa z krajiny. A my sme tiež každý deň boli hotoví ísť do   boja. Raz sme sa dozvedeli, že nepriateľ zaujal už i Viedeň, a tu sme   už vedeli, že skoro príde rad aj na nás. Za tri dni sa tot Napolion   zdržoval vo Viedni a naoko sa mu všetko klaňalo. Ale mu to ešte vždy   nebolo dosť, tomu priezdušníkovi, on chcel našu armádu úplne poraziť,   a preto tiahol vždy bližšie k nám, vždy dolu Dunajom. A tam, hľa, kde   sa Dunaj na takej rovinke rozlieva, je vprostriedku jedna sihoť — a   na tej —”
    </tei:p>
    <tei:p>
     „Ale ako na Piesku, v Bystrej, kde to tá jedna vŕba stojí?”   spytuje sa zasa Mišo Kvačka. Srnčík zasa obzrie chlapca ponad plece,   chcel dáke štip­ľavé slovo na odvetu povedať, ale predišiel ho Daňo so   slovami:
    </tei:p>
    <tei:p>
     „Radšej by si povedal, že ako od hate dolu me­dzi spustom a Bystrou   až ku mlynu.”
    </tei:p>
    <tei:p>
     „To už skorej,” prisvedčil Srnčík s pochvalou na Daňa. „Ty, fjam,   ak budeš vojakom, môžeš byť ešte — generálom!”
    </tei:p>
    <tei:p>
     Daňove oči svietily a okolo kútikov úst trhalo mu ako v duševnom   rozčúlení. I hľadel nedočkave na starca a tou svojou silnou túžbou a   vôľou temer donútil Srnčíka, aby rozprával ďalej.
    </tei:p>
    <tei:p>
     „Na tej sihoti, fjamove, po nemecky ju volajú ,Lobavov’, rozložil   sa Francúz táborom. Ako sme počuli, mal do 80-tisíc vojska, mnoho   oficierov, delá a munície nadostač. Lenže dakedy mu na inšom chýbalo,   lebo jeden čas Dunaj vystúpil a oni nemali vody a museli piť z Dunaja   mútnu, iba samý múl. Na tej sihoti si myslel nepriateľ, že bude   bezpečný, lebo to miesto bolo obtočené so všetkých strán vodou, cez   ktorú, keď mu bolo treba prejsť na druhý breh, staval mosty z člnkov.   A my sme na ľavom brehu Dunaja zaujali dediny, jedna vola­la sa Ašpern   a druhá Eslingy — a pred samými Rusadlami boli sme hotoví do boja.   Bojovali sme viac dní, ale na samý rusadlaný pondelok, fjamove, ešte   len čo svitalo, už nás tot Napoleon napadol. Zo 400 diel strieľali na   nás — a tu ti vám nastala besná bitka. Gule hviždia v po­vetrí a pršia   ako prchavica a bubny hvečia a krik a šmrk, ani si vlastné slovo   nepočuješ. Kone rehcú, chlapi sa posmeľujú a tí generáli a oficieri a   tí zasa so zástavami na samý pre­dok. A kone pod nimi ihrajú zasa, ako   by išly do parády, a nie do boja. A tu Napoleon len dodieva do nás a   mieri na prostriedok, aby nás mohol preraziť. Gule lietaly ako dážď a   trhaly z našich radov chlapov, ako keď kosec zájde ko­sou. A už by sa   bolo zdalo, že sa tomu nepriate­ľovi podarí úmysel, ale v tie časy   Jeho Výsosť, náš pán arciknieža Karol, vzal do ruky zástavu a vie­dol   práve náš regiment, čo bol vypočinutý, a my za ním, s krikom hurrá,   vrhli sme sa ako besní na nepriateľa; — a čo myslíte, chlapci moji, —   že sme sa dali? Ani za minútu. Každý z nás bojoval ako lev rozľútený   — a ja medzi nimi, až — ani neviem, ako, ako nie, odrazu cítim do   nohy ako prudký úder, — a ja — ako by ma podťal, ležím na zemi tvárou   hore a z ruky mi vyletel gver a ponad mňa ženú sa kamaráti napred. A   ďalej ne­viem nič, lebo mi v ušiach začalo hučať a cvendžať a popred   oči ukazovaly sa mi všelijaké postavy a obrazy — a potom neviem, čo   sa robilo ďalej. Len neskoršie som počul, že v ten deň odbili naši   nepriateľa tak, že sa zasa utiahol nazpät na tú sihoť a že padlých a   ranených bolo na oboch stra­nách na tisíce.”
    </tei:p>
    <tei:p>
     „A potom, báťa, potom,” napomínal Daňo.
    </tei:p>
    <tei:p>
     „Keď som sa prebral, bola noc — a okolo mňa ticho ako v hrobe.   Zodvihnem hlavu, hlava ako cent, — obzerám sa, lebo zprvu som   nevedel, kde som — a tu vidím okolo seba samé mŕtve telá. Ba neboli   všetci mŕtvi, lebo tichou nocou ozývalo sa bolestné stonanie — a   vtedy som vedel, že som aj ja ranený, keď som sa pohol a noha ma   zabolela. I spomenul som si na svojich a pomyslel: nikdy ťa ja už,   dedinka moja, neuvidím, ani otca, mater a ženu mladú,” — zamĺkol.
    </tei:p>
    <tei:p>
     Chlapci tiež mlčali, ustrnutí zbledli. Mišo sa za­budol usmievať a   ústa zatvoriť, — ale široko roz­tvorenými očami díval sa na Srnčíka.   Jankovi zo školy slzy hraly v očiach, i okolo úst mu trhalo, ale sa   premohol a len kúštik smrkol — a potom sa odvrátil. Daňo však pomykol   klátik ešte bližšie ku starcovi, oprel hlavu o jeho pravé koleno a   riekol:
    </tei:p>
    <tei:p>
     „A potom?”
    </tei:p>
    <tei:p>
     „No, naši nás nenechali zahynúť, hoci vraveli tí, čo to na svoje   vlastné oči videli, že dosť mŕtvych i Dunaj odniesol dosť na tom,   prišli sanitéri a odnášali nás do dediny. Mŕtvych pochovali, nás   ranených doniesli do jedného veľkého budoviska a pokládli jedného   vedľa druhého ako snopy. Pri mne ležal môj kaprál, či zbrojmajster.   Aj on mal nohu prestrelenú ako ja. Hiba ti prídu dvaja vo­jaci, vezmú   môjho kaprála a vlečú ho do druhej izby. Počkajže, reku, čo toto už   bude? myslím sám v sebe. Ležím tu a čakám a hľadím do povaly; ču­jem   vravu z druhej izby, i stenanie, a len keď sa znova otvoria dvere,   vidím, ako jeden vojak ide z tej izby a nesie na pleci — nohu. No,   reku, na mou hriešnu, toto je noha môjho kaprála, a ozaj tomu tak.   Môjho kaprála bez nohy a bez vedomia doniesli nazpät, položili ho ku   mne a ja si myslím, no, prisám — s tebou nebude dobre. A hľa, ledva   som to pomyslel, už tí šarhovia prišli po mňa a teperia ma do tej   druhej izby. Tam ma položili na široký stôl. A tu Nemci doktori okolo   mňa a lapajú mi nohu, že takto a takto, začnú handrkovať medzi sebou,   ale ja som dobre vedel, čo oni, kati, chcú. Nič inšie, len odrezať   nohu! Ej, ni, reku, no­he svätý pokoj! bránim sa ja. Ale tí nič, len   že mus a mus — a že brant. A už, reku, poručeno Pánu Bohu, keď brant,   tak brant, ale ja si nohu nedám, tá pôjde so mnou domov, alebo, ak mi   je tak sú­dené, do hrobu. Ale tí zasa počali do mňa dodievať, a vera   ich bola hodná hŕbka, ale ja, napaprče­ný, ako sa ku mne sblížili,   hodil som rukou do pol kolesa a moji Nemci odfrkli do kútov. A tu tí   do mňa: ferfluchter Šlovak. Ver’ vy budete pamätať, kedy ste so   Slovákom mali do činenia. Už som myslel, že budem mať pokoj, ale oni   zas len sbili hlavy dovedna ani ovce, koj sa naľakajú, a zasa len o   mne handrkujú. A vtom blíži sa jeden untrác s dákou rišfľaškou — a za   ním obrác (Oberarzt) a mne tú fľašku pod nos. Ale ja mih­nem rukou — a   rišfľaška prásk do steny, tu ja skrčím moju nohu, objímem ju rukami a   zvolám: vezmite mi hlavu, ale nohe mi dajte pokoj. Nato tí nahliadli,   že so mnou nevykonajú nič — nechali ma tak. Nohu mi poviazali, ako   bola, a po dvoch mesiacoch prepustili ma domov, a hľa, tu som i s   nohou.”
    </tei:p>
    <tei:p>
     Chlapci si oddýchli, ako by z nich ťažké bre­meno bolo spadlo.   Napnutím poblednuté tváričky sa vyjasnily, okolo úst, ktorými neraz   bolestne trhalo, zahral spokojný úsmev.
    </tei:p>
    <tei:p>
     „Ale ako ste sa vyliečili?” dozvedali sa ešte chlapci.
    </tei:p>
    <tei:p>
     „Nuž tak, že som nohu aj udržal, ona ma len bo­lela a bolela.   Pichalo ma v nej, a to boly tie drob­né koštialiky, čo sa rozštiepily.   Chodieval ku mne pán felčiar, i pán doktor z Blatinca, vyberali   klieštikami tie koštialiky, ale ten najväčší nemohli. A tak mi ho   nechali tam. Ale mňa ten koštialik mrzel, počkaj, ve’ ti ja spomôžem,   pomyslím si. Vezmem klinec, zrobím na ňom háčik, vopchám do diery,   zatisnem zuby, skrútnem a šklbnem, a koštialik bol tuvon. Odvtedy mám   ako-tak pokoj, len keď sa čas má premeniť, trúpe ma v tej nohe.”
    </tei:p>
   </tei:div>
   <tei:div type="chapter">
    <tei:head>
     DEDINSKÁ ŠKOLA, MENINY.
    </tei:head>
    <tei:p>
     V ten čas bola v našej milej vlasti drahota a zápäť za ňou kráčal   a strašil desný jej sprievodca: hlad. Zbožie sa neurodilo, a kde ho   bolo, bola do­prava drahá a ťažká. Na našich stranách musel ľud   pristať i na ovsenom chlebe — a keby ho len bolo bývalo nadostač.   Nám, deťom neskoršej doby, zdá sa to neuveriteľné, že boly časy, keď   sa ľud živil chlebom, pečeným z brezovej kôry, no ešte i teraz žijú   svedkovia tých časov. A predsa i my stoneme a ponosujeme sa — a ľud   zanecháva rodnú svoju zem a uteká za chlebom do Ameriky.
    </tei:p>
    <tei:p>
     Vtedy ešte o Amerike nebolo chýru, len ak v školách počul dačo   hmlistého o nej — a ľud vy­pomáhal si, ako vedel, aby udržal seba i   svoju detvu. Hovorí povesť, že keď deti vstaly hladné a pýtaly   chleba, matky daly im konopného semiačka do rúčok, a kým to žuvaly,   „premátaly” sa ako- tak. Ráno ani nečakaly deti — aspoň väčšina —   varené jedlo, ale uspokojily sa tým, čo bolo po­ruke: kúskom čierneho   chleba, ak bol, alebo tou „krompeľkou”, kým trvaly štiepanky, dáka   zádrhľavá hruška alebo oriešky, „pometívaly” matky deťom a s tým   poberaly sa do školy. A to temer za tmy. Bolo to už zvykom detí, že   ak svitlo, rýchlo „preučily” sa a hybaj i s raňajkami do ško­ly. V   spoločnosti seberovných im to vari lepšie chutilo. Potom si   ukazovaly, čo ktoré donieslo, a „čarívaly”, ba i pôžičky sa dávaly.   Ktoré do­nieslo chleba, cítilo sa boháčom a stalo sa pred­metom obdivu,   azda i závisti, lebo je to hnutie srdca také ľudské — žiaľbohu,   časté. „Požič mi kus chleba, ve’ ti ja vrátim, kej mati napečú.” — „A   keľože ti?” znela priaznivá odpoveď. — „As­poň teľoto,” pritom   prosiaci ukázal pravou rukou na ľavú cez tri-štyri prsty, — veriteľ   odlomil chle­ba, primeral na ruke toho, čo pýtal, a riekol: „Aleže mi   aj ty teľo vrac, aha, odtadeto potadeto.” Po pôžičke veriteľ i dlžník   pustili sa s chuťou do chlebíka a bolo dobre. Hlad bol na čas zahnaný   a tak sa prešlo na denný poriadok. Aj Janko zo školy „čaríval” svoj   dobrý chlebík, lebo školský chlebík bol vždy dobrý a chutný; deťom —   často vari i dospelým — zdá sa to cudzie žiadúcejším a lepším, ako   povedal ktosi kedysi, že vôľa človeka je jeho nebom.
    </tei:p>
    <tei:p>
     Už aj preto sa usilovaly deti do školy, lebo po­vedali pán rechtor,   že o tri týždne bude exámen. Veľká noc minula, bolo práve v ten deň   pred Ďu­rom. Zo školopovinných detí už veľká časť nese­dela v škole,   ale preháňala sa po vŕškoch a stráňach za barancami a iným dobytkom,   dievčatá za husami. Tí už na ten čas vale povedali škole. A   poniektorí ani pásť nešli, ale do školy sa im ne­chcelo: veď knižka ni   líška, škola ni zajac (aby ušla).
    </tei:p>
    <tei:p>
     A že tak zavčasu prišly, aby nerobily šantu, bolo zvykom, že   daktorý z chlapcov mal dozor nad školou. Prípadne on i vyexamenoval   deti a refe­roval pánu rechtorovi výsledok svojho úradovania. Janko zo   školy sedel tiež medzi deťmi, lebo by ho doma nebolo trpelo, ale on   ešte neexamenoval, najviac ak tie mladšie. To musel taký, čo v   liternom umení už pokročil, zpomedzi starších, ako napr. Janko   Selčanovie.
    </tei:p>
    <tei:p>
     Bolo to, ako sme už podotkli, niekoľko rokov po revolúcii a v   dedinských školách začala sa „pertraktovať” medziiným aj reč   maďarská. A že grunt — základ — a fundament reči tvoria jednotlivé   slová, maly deti učiť sa slová alebo vokabule. Gramatík nebolo, tak   sa musely slovká pí­sať do sošitov z tuhej pergamieny, s kartami ako   remeň silnými. Pretože to bol papier silný, zacho­valo sa z tých   dokumentov dačo i na naše dni na ukážku, aby videli mladí učitelia a   učiteľky, ako sa v ten čas vyučovala „reč” a s akým výsledkom. Z toho   potom môže konzekvenciu vyvodiť i na terajšie vyučovanie — — kto   chce, ako chce.
    </tei:p>
    <tei:p>
     Pretože chýlil sa školský rok ku koncu, malo sa všetko, čo sa   učily deti cez zimu, teraz repetovať. Keď repetovať, tak repetovať, —   myslely deti a rapotaly naučené vedy, ako by hrachom sypal, nerečeno,   ako straky. Lenže, tuším, s tým malým rozdielom, že straky vedia, čo   rapocú, ale nejedno z detí vedelo, že rapoce, ale čo a načo, to už   nie.
    </tei:p>
    <tei:p>
     Vokabule si starší žiaci, lebo sa to len po piatu a šiestu zimu   učili, odpisovali do svojich štúdií. Okrem týchto boly ešte iné   vokabule, a to v troch rečiach s nadpisom: Vocabula   latino-hungarico-slavica. No tieto boly len pre dvoch: pre Danka a   Janka.
    </tei:p>
    <tei:p>
     Aby to detvákom lepšie utkvelo v pamäti, vtipní učitelia skladali   slovká tak, aby sa to rýmovalo a pekne „skladne” išlo, nehľadiac na   význam, roz­triedenie reči, ale len aby bol rým celý. Na večitú   pamiatku nechže slúži niekoľko tých vokabulí, ale vopred prosím tých   príliš chúlostivých, aby neza­zlievali, keď prídu na daktoré slovíčka,   čo ich útlocit urazí; veď sme v dedinskej škole a každý uči­teľ vie,   že medzi deťmi také slová kedy-tedy prísť musia. Konečne, čistému je   všetko čisté, je to v knihe napísané — a že vraj: čo je v piesni,   nech sa kliesni.
    </tei:p>
    <tei:p>
     Janko Selčan, vyzvaný Jankom školove, aby examenoval, vyšiel zpoza   táfle naprostred ško­ly, zastal si sebavedome, podal svoj sošit   najbliž­šiemu žiakovi, aby sám prvý vyrectoval a ukázal, čo vie. Pre   lepšiu bezpečnosť odvrátil tvár, aby ani knihu nevidel, nie ešte to,   čo je v nej napí­sané. A tak repetoval:
    </tei:p>
    <tei:p>
     „Fejer = bíly, drága = milý, széles = široký, vad = divoký,   eszténdő = rok, ugrás = skok, lúd = hus, darab = kus, élőfa — strom,   mennydörgés = hrom, szoros = tesný, bomlott = bes­ný, fősvény = skúpy,   éktelen = hlúpy, homály = mrákota, drágaság = drahota, fésű = hrebeň,   szaryas = jeleň, hamu = popel, takony = sopeľ, szamár — somár,   szúnyog = komár, vétek = vi­na, agyak = hlina, ejszaka = noc,   birodalom = moc, katsa (starý pravopis maďarský) = kačica, rosta =   riečica, garas = groš, tetű = voš, édes = sladký, sima — hladký,   liszt = múka, rét = lúka, tréfa = žert, ördög = čert, ajak — pysk,   nyeresség = zisk, hid = most, vendég = hosť, falu = ves, zab = oves,   pap = knez, kutya = pes, szappan = mydlo, szárny = krídlo, hasáb =   poleno, térd = koleno, hold = mesíc, nyúl = zajíc, reggel = ráno,   igenis = áno, János = Jano.”
    </tei:p>
    <tei:p>
     Toľko na ukážku, myslím, postačí. Ale keď to tak išlo, ako by   hrachom sypal, horlive a zhurta, k tomu ešte s tým naším slovenským   prízvukom, nuž nie div, že zo všetkého vyšlo všeličo smiešneho.   Našinec by sa azda od smiechu za boky chytal — a možno, ak by to bola   počula tá princezná, o kto­rej naša povesť hovorí, že sa nikdy   nezasmiala, len keď ju konečne Kubo, pastier z našej dediny,   rozosmial, — bola by sa zasmiala smiechom strie­borným (lebo princezné   sa iste len strieborne smejú) — a bola by oblažila kráľa i celý dvor.   Takto však komikum toho repetovania mohol po­stihnúť len sám učiteľ.   Iste i vystihol, lebo Tomovič, hoci bol flegmatický a bieda ho   tlačila, bol vtipný človek. Sám rád povedal vtip, ale sa málo­kedy   zasmial, najviac, že mu v jednom kútiku úst trhlo. Vedel anekdotu   predniesť tak, že na konci kyjak rázne dopadol — a to málokto   vie.
    </tei:p>
    <tei:p>
     Janko vyrecitoval, vzal knižku do ľavej ruky a kriedu do pravej,   aby prípadne mohol meno da­ktorého odbojného neposlušníka na tabuľu   „pri­klincovať”. Ale nie všetci vyrecitovali tak bez chyby a na jeden   dúšok ako Janko a nejeden sa aj pomýlil, zviedol ho rým a on potom   improvizoval a povedal: aratáš — vartáš, alebo szalma — slama, papuľa   — tlama. Na druhom mieste — tam, kde sa chlapci ešte dve reči odrazu   učili — veď azda je Uhorsko štát polyglotný a bolo treba ve­dieť aspoň   štyri reči, aspoň vokabule z nich, pove­dal Edko v horlivosti: Akci   piter starý Piter, nidrig nízky a po nemecky klain. Ani s tými   nauče­nými slovkami neodniesly si naše deti veľa z tých múdrostí do   života, a čo sa týče maďarčiny, tu, keď príde na trh do Stredy, náš   Hrišovan všelijako mondokuje. Raz, vraj, doviezol Hrišovan do   maďarského mesta drevo a gazdiná, chtiac ho pouctiť, kázala mu chleba   odkrojiť. Najprv však mu na jeho pozdrav odpovedala: „Pán Boh pobila,   Pán Boh pobila!” Náš človek krúti hlavou i myslí: „Nuž ale za čo? Veď   som ti nič neurobil?” A ona vraví k nemu: „Krájala chleba, krájala!”   — „Ej, na mou hriešnu, ja som ho nekrájau, ani som ho nevideu!” —   „Ale krájala, veď zitrá pečená, puha!” — „No veď si ty vera sama   pľuha, len ju viď! Najprv ti hreší, potom ťa potvára za chlieb, a   na­ostatok že vraj pľuha! Čudo všelijakô!”
    </tei:p>
    <tei:p>
     Keď sa vokabule odbavily, vzal Janko pred seba katechizmus. On i   to vedel, mal dobrú pamäť a bol aj usilovný a vyrecitoval. Ale pri   niektorých sa mu stalo, keď sa pýtal: „Co jest to?“, že mu tázaný   horlive začal: „Máme se Pána Boha báti a jej milovati, abychom —   abychom — Jano, ve’že mi po­šepni! — Abychom, počkajže, Jano, nak sa   ešte preučím.” Ba i samému učiteľovi sa stalo, že mu žiak, nevediac   už, kam z konopí, s výrazom úzkosti na tvári povedal: „Počkajte, pán   rechtor, musím ta von,” — a bežal, nečakajúc každodennú aka­demickú   štvrť — na dvor.
    </tei:p>
    <tei:p>
     Že bolo blízko pred exámenom, dostaly deti už aj rečňovanky alebo   perorácie. Už vtedy boly tie zvláštne perly slovenských rečňovaniek,   Škultétyho Rečňovanky, v školách uvedené, najmä v tej­to našej, do   ktorej ich p. farár, príbuzný, priateľ a ctiteľ Škultétyho, uviedol.   Komu by neboly zná­me? Veru, škoda by bolo zanedbávať ich pre nové,   bezumné. Jeden veršík, ale nie je vradený medzi rečňovanky, a tento   mal, tuším, Janko Selčanovie.
    </tei:p>
    <tei:p>
     Zneje takto:
    </tei:p>
    <tei:p>
     „Povadil se kalamár na stolíku s perem,
    </tei:p>
    <tei:p>
     Kto z nich v nove napsané knihy byl auktorem,
    </tei:p>
    <tei:p>
     Prissel ten, co ji zepsal i smál se z pletkárů:
    </tei:p>
    <tei:p>
     Mnoho na svete takých pér i kalamárů.”
    </tei:p>
    <tei:p>
     Či sa to azda na domýšľavosť dajedných ľudí vzťahuje a či azda   plagiátorom je tu daný triumf? Ale plagiátormi nemôžu byť odrazu   dvaja, a hneď sa i hádať o tom? Zaslúži o tých „pletkároch”   rozmýšľať, isté je, že je v tom skryté kus pravdy. Veď naši starí   učitelia boli napospol ľudia vzdelaní a mysliaci. Okrem tých bedárov,   čo po la­zoch a kopaniciach živorili so dňa na deň a kto­rým učenie   detí bolo len vedľajšie zamestnanie, ináč boli čižmári alebo ševci,   lebo, verabože, z rechtorstva by neboli vyžili.
    </tei:p>
    <tei:p>
     Jankovi školove sa z Rečňovaniek páčila naj­lepšie tá o Šalamúnovi.   Daňo si mal tiež vybrať, ale jemu sa veru nezdala ani jedna. Jemu by   bola bývala milá len taká bojovná, ale tie sa v školách a pred   dekanmi nemohly prednášať. Keď starší ešte aj druhé vedy a známosti   prerepetovaly (roz­umie sa, že nie celá škola všetko, lebo na to by   ne­bolo času), prišli na rad prváci a druháci. Tu mu­seli slabikovať,   ukazujúc si prštekmi po zamaza­ných kartách. Šlabikár, prvá kniha   školopovinného dieťaťa! Stupeň medzi hrou a povinnosťou! Aké milé   rozpomienky viažu sa na tú knihu, a ešte na tú, čo vtedy bola v behu.   Na nej bol kohút nad hniezdom vyobrazený neznámym umelcom, kto­rého   meno nezachovalo sa pre ďalšie veky, v tej pozitúre, akú zaujíma, keď   chce zakikiríkať. Rozumie sa, že ten kohút bol deťom milým a známym   priateľom, veď im aj doma spieval, len sa tak hlásilo.
    </tei:p>
    <tei:p>
     I pri Jankovej „auktorite” nebolo by v škole bývalo bez kriku a   šmrku, lebo nezbedníkov má každá škola viac, ako treba, ale že v tej   čiastke miestnosti, ktorá tvorila kuchyňu, vrtela sa pani rechtorka a   jej dve dcéry Julka a Linka, neopovážily sa deti pustiť uzdu   prostopašnosti. Zvlášte dievčatá obracaly hlávky k ohnisku a bedlivo   sledovaly priebeh varenia kávy. Už i sama vôňa kávy s cigóriou ich   príjemne šteklila. Prítomnosť Julky a Linky, ktoré sa ako vyššie   bytosti pohybovaly pri zamestnaní domácom, budila u dievčat pozor­nosť   a údiv. Nejedna by bola vďačne išla pomáhať kávu drviť v železnom   mažiariku, odštrbenom (mlynčeka nebolo), alebo ísť na vodu, len   čakaly, kedy ktorú zavolajú.
    </tei:p>
    <tei:p>
     Vedely deti, že je Ďura, a to bol pre ne veľadôležitý radostný   čas. V ten deň nielen že sa ovce vyháňajú na salaš, valasi a   honelníci za svojím stá­dom opúšťajú dedinské príbytky, nielen že sa   hora rozvíja, tráva len tak „vavčí, ale pán rechtor svätia mena a v   ten deň deti dostanú veniam.
    </tei:p>
    <tei:p>
     Učiteľ, kým deti recitovaly Jankovi Selčanovi, vybavoval niektoré   notárske veci. Bol tu i obec­ným notárom a za to dostal platu 20   zlatých šajn. (Veru šajn!) Nuž ale čože bolo robiť? Je to lepšie ako   nič. On písal smluvy, kontrakty, viedol obec­né počty, lebo nie každý   richtár bol písma zbehlý, a tak mal Tomovič práce dosť. Ba naprával   on i hodiny, brúsil britvy, a to kedy-tedy tiež donieslo dačo na   kuchyňu.
    </tei:p>
    <tei:p>
     V určitú hodinu vstúpil do školy. Deti zatíchly, povstaly z lavíc,   povedaly jednohlasne: dobrô ráno vinšujem, a složiac ruky, začaly   spievať, potom modliť sa monotónne, spevavo. Tomovič si sadol na   svoje miesto ku stolíku a oprel si hlavu do rúk. Bol veľmi skľúčený,   lebo starosti rozličné valily sa na jeho hlavu. Vypočúval deti a   potom prišly ešte počty, písanie a Nový zákon. Zhovievavý bol Tomovič   k deťom, keď ony vo svojej detinskosti a samopaši dačo vykázaly, ale   cigánstvo a krádež, to potrestal neúprosne. Ešte dnes žije jeden z   jeho bývalých žiakov a dobre si zapamätal, ako ho uči­teľ potrestal za   krádež peňazí zo školskej kasy. Najprv tajil, ale keď sa dosvedčilo   na ňom, vtedy Tomovič kázal, aby vinník ľahol na lavicu, tvárou dolu,   a vezmúc prút, podal chlapcom. I každý z chlapcov musel jednu prišiť   na istú časť tela od­súdencovho. To urobili vďačne, podľa toho, ako sa   s ním kamarátili. A ten obracal hlavu a pozoroval, ktorý ho ako   šibne. Pravdaže vrieskal, ale potom sa chválil, že ho veľmi nebolelo.   Zlý svet však vraví, že to veru nebola prvá krádež a že ani posledná.   Je to uveriteľné, lebo naši ľudia ťažko chápu rozdiel medzi mojím a   tvojím. Spásť susedov ovos, to je každodenné (ale len v lete, keby   bolo možno, i v zime by ho spásli), ovocie a ruže, ale veď to pre   všetkých Pán Boh požehnal! Ukradnúť teľa z rechtorovej stajne, prečo   tak žalostne bľa­čalo? A dosky pánom, drevo z dvora, i veď to pá­nom   neškodí, azda pre niekoľko kusov dreva ide zamrznúť, keď jesto v   susedovom dvore dosť, ale­bo plot ešte celý! A kŕmené husi, azda aj   chudobný človek môže dakedy husacinu koštovať? No ale väčšej krádeže   sa nedopustí, to len taký „kvár” — a viac zo samopaše.
    </tei:p>
    <tei:p>
     Tomovič rozpustil deti a dal im na popoludnie veniam.
    </tei:p>
    <tei:p>
     V ten deň prišli milí hostia: dcéra Milka, vydatá za Ondrejom M. v   Strede, trafila sa im dobrá prí­ležitosť a tak ju použili a doviezli   sa, aby otcove meniny zasvätili. Imrich, gymnazista, bol prišiel ešte   pred Veľkou nocou a pripustil si niekoľko dní. Julka, ktorá sa bola   bavila dlhší čas u prí­buzných v L., Linka, ktorú boli dali do Spiša   pre nemeckú reč, tiež už prišla domov. Okrem týchto boli doma ešte   chlapci Frico a Janko. Ale Milka, o ktorej už vieme, že u nej plač a   smiech boly v jednom miešku, plakala a smiala sa radosťou, keď prišla   domov, a objímala matku i deti. Potom už nebolo vyprávaniu   konca-kraja. Z krúžku Tomovičových detí chýbal už len Ľudovít, mladší   od Milky, ale medzi chlapcami najstarší. Ten pred niekoľkými mesiacmi   odišiel do Prahy, aby sa v hudbe zdokonalil. Bol v tomto umení   vynikajúci mladík, a keby ho nebola neúprosná smrť privčas vyrvala   životu a práci, bol by iste mnoho vykonal vo svojom povolaní. Miesto   seba poslal len list milý a clivý. Otcovi opisoval mesto Prahu,   kostoly a hudbu v nich chválil; písal potom, že ako prišla jar, chodí   do prírody, zvlášť každé ráno k Vltave, kde na člnku dá sa previezť,   ba často i sám vesluje na druhý breh. Jeho listy boly vždy radostne   ví­tané a čítané, nielen doma, ale i na fare. Dnes jeho list čítali i   hostia. Takí boli najmä: z fary pán farár, ktorý, ako duchovný   kmotor, prišiel zavin­šovať kmotrovi, pani farárka, Julka, najstaršia,   krásna dcérka, Janko, Imrichov vrstovník, Danko a malá Paulínka.   Ďalej z Blatinca pani krstná, jej brat učiteľ (starý mládenec), druhý   učiteľ i s paňou a synkom Danielom.
    </tei:p>
    <tei:p>
     A bol tu ešte jeden hosť milý, kmotrík úprimný a verný, ktorého   nemožno inkognito predstaviť, ale menovať jeho plným menom: Matej   Hrebenda. Azda dakto z milých čitateľov ešte vie, kto to bol, najmä   tí, čo majú ešte kdesi uschované fotografie bývalých profesorov   veľkorevúckeho gymnázia. Medzi nimi v pravom rohu malej fotografie   nájdete postavu v širici, postavu chudobného slepého star­ca. Je to   on, Matis, „basnír slovanský”, ten čas takrečeno jediný kolportér   kníh a literatúry slovenskej. Znal každú knihu; videl ju, ale nie   očima, lebo tie boly zraku pozbavené, ale prstami, rukou, ako ju   hladil. Dal si prečítať všetko, čo mohol dostať, a medzi tými, čo mu   predčitovali, boli mu zvlášte naši malí priatelia vítanými   tajomníkmi. On precestoval Slovensko; na farách a v školách bol   vítaným hosťom. Ku slávnostným príležitostiam on napísal vzletné   verše a doniesol ich sám. Za také priateľské služby dostalo sa mu   rovného pria­teľstva a lásky. Nemal nič, ale nič nežiadal. Čo   každodenne potreboval, to mu láska jeho pria­teľov uštedrila. Chalúpka   jeho na úpätí Končistej poskytla mu útulok a — — on bol spokojný a   šťastný. S ním sa ešte v našich rozprávkach stret­neme, lebo je tesne   spriaznený s našimi milými z našej dediny.
    </tei:p>
    <tei:p>
     I tentoraz nezabudol doniesť svojmu úprimné­mu kmotríčkovi (Tomovič   odriekol Hrebendovho synáčika Benjamína pri sv. krste) — verše na   po­česť menín, z ktorých úryvok prinášame. Písané sú tiež   švabachom:
    </tei:p>
    <tei:p>
     „Vlidnému a výborne učenému Pánu
    </tei:p>
    <tei:p>
     Pánu Jířimu... k památce
    </tei:p>
    <tei:p>
     Gména obetované versse.
    </tei:p>
    <tei:p>
     Ach, Bože, Bože náš milý! y cože bude s nami?
    </tei:p>
    <tei:p>
     Přetěžký čas sme dožili, bída bídu prohání,
    </tei:p>
    <tei:p>
     Zásoba živnosti skrovná, když v celé vlasti jest rovná.
    </tei:p>
    <tei:p>
     Poradiť si nevíme, asnád zhynúť musíme.
    </tei:p>
    <tei:p>
     Takto s bídou potýkání lidu množství veliké
    </tei:p>
    <tei:p>
     Vězí, úpí v těžkém lkání, v strasti, v nauzi vsseliké.
    </tei:p>
    <tei:p>
     Kdy drahota s hladem hrozí, čehož se desíme mnozí
    </tei:p>
    <tei:p>
     A v pravde žertu není, v takovém položení.
    </tei:p>
    <tei:p>
     Aj, drahý pane kmotríčku! že den jména svetíte,
    </tei:p>
    <tei:p>
     Z toho radosť nemaličku zase v nove cítíte.
    </tei:p>
    <tei:p>
     Plesá s vami i dům celý, vssickni s vámi se veselí
    </tei:p>
    <tei:p>
     A vrúcich vinssu kvítky obetují vám dítky
    </tei:p>
    <tei:p>
     I Hrebenda co uznaly — kmotr s vámi — tessí.
    </tei:p>
    <tei:p>
     Tak vám toho hačavský preje básnír slovanský.”
    </tei:p>
    <tei:p>
     Keď toto prednášal, všetci ho pozorne poslú­chali. Veď tí, čo pri   tejto malej slávnosti stolovali, boli všetci ľudia vysokoučení, farár   sám básnik a spisovateľ (lenže jeho básne nik nečítal), a vedeli   oceniť Hrebendovho ducha. Všetci boli radostne nadchnutí, ešte i   deti, zvlášte chlapci s pozor­nosťou sprevádzali staríkove reči.   Rukopisy nie­koľkých takýchto veršov sa zachovayý, zvlášť na Milkinu   svadbu prednesená báseň, kde „básnír” rozpráva, že videl orla, ako sa   vznášal ponad našu dolinu, a vyzrúc krásnu hrdličku v školskom dvore,   spustil sa a odniesol si ju; pritom básnik teší hrdličku a uisťuje ju   o šľachetnosti toho kráľov­ského vtáka. Ale každá báseň končí sa   podobne alebo „Váš ctiteľ verný a pravý slovenský básnír z   Hačavy”.
    </tei:p>
    <tei:p>
     Nemôže sa povedať, že víno tieklo potokom, to nie, ale pre   obveselenie mysle bolo dosť a všetci sa výborne cítili. Po večeri   sadol Tomovič ku kla­víru a obe Julinky spievaly. Zvlášť tá z fary   mala utešený hlas. Pani krstná medzitým nemohla mlčať a spytovala sa   kmotry o domácich veciach, lebo zo všetkých prítomných, tuším, ona   jediná nebola muzikálna. To dosvedčuje aj udalosť, ktorá o nie­koľko   rokov neskoršie v tom istom školskom prí­bytku sa odohrala. Ľudovít   prišiel domov už ako profesor — a o jeho umení už išiel chýr medzi   známymi. Chcela ho teda počuť i pani krstná, — tak prišla i kázala mu   hrať. On hral jednu z Be­ethovenových skladieb, takže nevidel a   nepočul nič inšie. Až raz mu prišlo hrať pianissimo, počuje zrejme a   hlasno ostrý hlas p. krstnej: „a akože im vzišla petruška?” Odvtedy   viac pred p. krstnou nehral.
    </tei:p>
   </tei:div>
   <tei:div type="chapter">
    <tei:head>
     TINTILI-VANTILI, PUŠNÝ PRACH A   SALAŠ.
    </tei:head>
    <tei:p>
     „Vtaň, Janík, ditä mojo, dnes budeš pšeničku merkovať.” Týmito   slovami budila jedného rána mamička svojho miláčika. On predrapil   oči, a hupnúc zo sna do skutočnosti, nepocítil veľkú ra­dosť nad týmto   plánom pre nastávajúci deň. Bol si on pre tento deň iný plán osnoval;   chcel využiť zlatú slobodičku a s Daňom pustiť sa na výlet — na   salaš.
    </tei:p>
    <tei:p>
     Zlatú slobodu! Áno, lebo už bolo po exámene; ten deň patrí už   minulosti — a Janko pripomína si ho ako taký, v ktorom sa mu   prihodilo čosi ne­milého. Stalo sa mu to, čo sa stáva, dosť často — i   veľkým, ba azda i slávnym ľuďom. Vyzvali ho, aby zarečnil „Šalamúna”.   On s radosťou skočil, veď mal povedomie, že vie svoju rečňovanku ako   amen; predstúpil teda pred slávne panstvo, po­klonil sa (poklone   naučila ho sestra Milka, ktorá sa tomu rozumela) a začal: „V   nádhernej palote, blesku a ligote, stojí zlatý trún.” Tu pozrel na   pá­nov dekanov, a neviem prečo, zmiatol sa. A to že stáva sa i hercom   dakedy, že ako pozrú na svoje obecenstvo, dostanú trému, nuž, nestalo   sa teda Jankovi nič neobyčajného. Začaly sa mu kolená triasť, hodil   hlavou, ako by sa chcel napraviť, glgol, a nasilu sa spamätajúc,   pokračoval, ale hodne slabším hlasom: „Na tom zlatom trúne v   kráľov­skej korune” — tu ho nadchodila akási slabosť, strach a bázeň a   ktosi mu pošeptal: „sedí Šala­mún”. On mechanicky opakoval — ale ďalej   ani hnúť. Pred očima sa mu začalo tmieť, po chrbte a po hlave mu išly   zimomriavky a do očú sa tisly slzy. Výraz trápnej neistoty, ako by   strachu roz­ložil sa mu po tvári, ruky nervózne krútily povrázok zo   šatôčky novej, novučičkej, ktorú ešte pred chvíľkou rozkladal a   skladal do vačku. A tak musel odísť na svoje miesto zahanbený, a   predsa v povedomí, že to vedel. Nielen toto stalo sa mu v ten deň,   ale prišiel ešte i do veľkého pokušenia. Miško Jeleňovie mal krásnu,   novotnú, na Hričovej ešte nevídanú šatku. Bola červená a biela a na   nej boly obrázky vojakov peších i husárov. A v sa­mom prostriedku pán   cisár. Táto šatka vzbudila veľkú senzáciu medzi mládežou, i stala sa   predme­tom závisti. Čosi podobného ozývalo sa i v srdci Jankovom, ale   on si myslel: „A čože, keď budem mať veľa peňazí, kúpim si ešte   krajšiu.” Jednako šatka ho trápila. Po skúške, ako sa deti vyprataly   (ako mohly najskorej), on pomáhal pratať školské veci, zazrel pod   stoličkou čosi červeného. Zohol sa: to Mišova šatka! Hľa, ako by jemu   bola súdená. Zodvihol ju — a rýchlo vopchal do vačku. I myslel: „Kto   si stratil, nech si hľadá, kto si našiel, nech si nedá!” Ale šatka ho   viac netešila, vytiahol ju, kde ho nik nevidel, aby si obrázky lepšie   poobzeral, ale ju skoro zasa nazpät položil. Celý deň už bol neveselý   a tak sa mu zdalo, ako by ho dačo pálilo. Večer však, ako matka   ukladala Jankove hábky, zazrela šatku.
    </tei:p>
    <tei:p>
     „Čia je to šatka, Janík?” opýtala sa.
    </tei:p>
    <tei:p>
     „Ja, ja som ju našiel, mamika,” riekol Janík — a potom vyznal, čia   je a ako sa mu páčila. Matka však prísne a láskave vysvetlila mu vec,   že takýto nález je nič inšie ako krádež a že chudobného člo­veka   najväčšie bohatstvo je čisté svedomie a statočnosť.
    </tei:p>
    <tei:p>
     „Tak, ditä mojo, sľúb mi, že sa nikdy viac na cudzie nezlakomíš!”   Janko sľúbil a sľub ten i verne zachoval.
    </tei:p>
    <tei:p>
     Tak mamika; otec by bol azda prútikom alebo remeňom vyháňal   slabosť chlapcovu, ale či s lep­ším výsledkom, to je otázka.
    </tei:p>
    <tei:p>
     V to ráno, keď ho mamika zobudila, aby šiel „vartovať” pšenicu,   bol by sa rád trochu sprotivil. Otec nebol doma, šiel i s pánom   farárom na exámen do Blatinca, a tak bola voľnosť jeho tým širšia.   Ale sišlo mu na um čosi, veď on mohol i s tou pšenicou deň krásne   stráviť, ešte krajšie ako na salaši! A ani ten Ďurko v tej   Rečňovanke: „vychytil sa ako jeleň,” ale nedal sa do plaču, hodil sa   matke okolo hrdla a začal jej zvädnuté líca bozkávať. Ona, chúďa, od   radosti, že má ta­kého poslušného syna, ho tiež vyobjímala a pri   raňajkách kvapla mu do mliečka troška tej kávy a pridala „melinku”   cukru. Myslela, že tak ako jej je tá kávička každému najmilšou   lakotou. Lebo jej bola káva pokrmom, pôžitkom a — liekom, keď ju tá   úbohá hlava tak veľmi bolievala. Potom šla do práce. Povymetala   súseky a strovnú ládu od žita a od pšenice, žiaľ, ostatné to zbožie v   tomto lete! „U Boha viac!” vzdychla, keď vy­niesla jedno i druhé na   dvor. Kým mamika pše­nicu k Bystrej odnosila a chystala sa umývať ju,   za ten čas Janko zaskočil na faru. Chcel oznámiť Daňovi, že on s ním   na salaš ísť nemôže — a ak sa len dá, chcel uskutočniť tajný svoj   úmysel a do­siahnuť svoju túžbu.
    </tei:p>
    <tei:p>
     Medzitým Daňo mal inú túžbu: od rána unúval matku, aby mu dala   pušný prach. Vedel, že ho majú doma, bol by si aj sám vzal, ale ho   skryli pred ním.
    </tei:p>
    <tei:p>
     V tú chvíľu, keď sa Janko v pitvorných dverách zjavil, niesla pani   farárka do izby mlieko. Oni ešte neraňajkovali. Pani farárka píjala   kávu, Julka a Paulínka pily prevarené, Janko (farský) a Daňo surové   mlieko. Zaradovala sa dobrá tá pani, že prišiel Janko, lebo myslela,   že keď bude ten s Daňom, že Daňo zabudne na pušný prach a budú sa   spolu inak baviť. Úfala sa, že ich odvedie na iné myšlienky, ale   soznať musela i teraz, že nielen rozum, ale aj energia nestačí na to,   aby zlomila vôľu miláčikovu.
    </tei:p>
    <tei:p>
     Ku stolu sadli: Julka, Janko, Paulínka a Daňo. Janko z fary, sotva   že si sadol, vzal si hodný okruch bieleho chleba a pustil sa doň s   takým chvatom, ako by od troch dní nebol jedol. Vypil mlieko, zasa   vzal druhý okruch a i ten čosi-kamsi zmizol v jeho žalúdku. To bola   jeho nemoc, no mal on ešte inú, nevyhojiteľnú, a tú mu vraj nadobudla   príliš veľká horlivosť otca, lebo bol jeho „láska”. Lebo otec, i tak   prchlivý a náhly, držal sa pravidla v ten čas od všetkých pedagógov   osvojeného: „kto miluje syna svého, často jej mrská” — a tak, chtiac   ešte i múdreho Sirácha prevýšiť, miloval i „mrskal” Janka svojho tak,   že následky tejto lásky niesol nešťastný mladík po celý, na jeho   šťastie nie dlhý život. A prečo? Či za to, že Jan­kov obmedzený duch   neuspel vniknúť do tajností deklinácie a konjugácie? Omrzený otec   konečne uspokojil sa s opovržlivým výrokom: „Nič je z teba, budeš   aspoň rechtor.” Takto korigoval to, čo ma­ďarskí páni na svojich   synáčikov aplikovali, ale tiež len za onoho času: „Somár si, syn môj,   budeš kňazom. Dnes páni majú lepšie výhľady: pošlú svojich hlu­páčikov   do snemu a tak zo somára stane sa — mameluk.
    </tei:p>
    <tei:p>
     Žil teda tento Janko, alebo lepšie, živoril doma a učil sa, ako mu   bolo možno a pokiaľ sily jeho ducha stačily, ale ináč použili ho   domáci k roz­ličným službám. Napríklad chodil „vartovať” pro­so, ktoré   mali zasiate, a keď sa už na to vyberal, povedal vždy: „Tajdem k tomu   milému prosu.” A preto ho vysmievali, pomenujúc ho: „milým prosom”. K   Linke zo školy prejavoval zvláštnu náklonnosť. Páčila sa mu vždy, ale   v nedeľu, keď bola pekne oblečená, predsa najlepšie. Vtedy jej   onikal, celý týždeň si tykali, ako sa na krstné deti a deti z fary a   zo školy vôbec patrí. Ba raz málo chýbalo, že jej lásku nevyznal,   lenže svojím spô­sobom. Ona sedela neďaleko neho, on pozrel na ňu,   potľapkal ju a rýchlo sa odvrátil, zasa ju po­tľapkal a riekol:   „Linka, aká si pekná” — a zasa odchytil ruku a pozrel inde. Potom jej   povedal: „Čak, Linka, ak by si sa ty za mňa vydala, by si mi   poplátala — — kabát.” Linka sa zasmiala a ušla.
    </tei:p>
    <tei:p>
     To bol chudák Janko z fary. Ako by Daňovi ani bratom nebol. Daňovi   naučiť sa dačo, pochopiť i najťažšie veci bolo hračkou, keď   chcel.
    </tei:p>
    <tei:p>
     Janko zo školy, ako vošiel do izby, sadol si na lavičku pod pecou   a túžobne pozeral na klavír, ktorý stál naproti pri stene. A na   klavíri naložené bolo plno kníh a foliantov a pomedzi to sbierka   nožíkov a britiev (staré, polámané a tupé), — ktorá sa po smrti   p. farárkinej ešte rozšírila a zve­ľadila i sbierkou starých klobúkov.   Bolo to celé múzeum. Ale náš Janko nevidel inšie, len knihy a medzi   tými známe sväzočky s povesťami, v českej reči napísanými. V tých   knižočkách bolo čítanie veľmi zaujímavé, nielen o Genovéve a   rytieroch i uhliaroch, nielen o ľuďoch a nevinných deťoch, čo ich zlí   ľudia prenasledovali, ku koncu tí zlí vždy dostali zaslúžený trest a   dobrí zadosťučine­nie, — ale i o Kolumbusovi, Robinsonovi a Vascovi de   Gama. Ba bola tu i Mészárošova „Kartigam, turecká panna — slečna —   kišasonka”; táto panna musela prenášať neslýchané protivenstvá a jej   podivné príhody na suchu i na mori pohly k slzám, úžasu až do   vytrženia vte­dajšie čitateľky. Čitateľky, áno, ale nie takých ma­lých   čitateľov, ako bol Janko. On si vtedy vôbec zo slečien-kišasoniek nič   nerobil. Na tento čas túžba jeho bola dostať knižočky s nápisom:   „Tintili-vantili” — a „Zasnežená chatrč”.
    </tei:p>
    <tei:p>
     Len ako ich dostať?
    </tei:p>
    <tei:p>
     Z jeho starostí vyrušil ho nežný hlas p. farárky: „Janík, chceš   mliečka?” On sa strhol a zaďakoval, ale ona, znajúc, že chlapec rád   mlieko pije, vzala ho za rúčku a posadila ku stolu. Predložila mu   pohár mlieka a okruštek bieleho chleba. On zasa zaďakoval, ale vypil.   Pochutilo mu — a nebol by býval od toho vypiť ešte za jeden pohár.   Postriehnuc, kedy sa p. farárka naň pozrie, potisol pohár ku   mliečniku a povedal: „Ďakujem poní­žene.”
    </tei:p>
    <tei:p>
     „Či ti ešte naliať, vypiješ?” opýtala sa dobrá tá pani. Chlapec   zasa ďakoval, ale zasa len potisol pohár bližšie k „rajtopu”. Nato   naliala mu znovu a i to šťastlive vypil. Teraz si už nič inšie   nežiadal, len keby na chvíľku ostal sám v izbe. Ani čo by jeho   žiadosť boli uhádli, poodchodili všetci z izby. Janko farský vzal si   ešte dva-tri okruchy chleba, do každého vačku jeden, štípajúc z neho   ujedal i cestou von dverami a na pole. Paulínku netrpelo, lebo bola   tiež ako živé striebro pohyb­livá, i vybehla na dvor, Julka a jej   maminka odnášaly náčinie a Daňo vybral sa ešte raz na svoju päsť   hľadať ten nešťastný pušný prach. Ako Janko ostal sám, skočil od   stola a rovno ku klavíru. Srdce mu bilo prudko ako zvon, líca horely,   ruky sa mu chvely, keď odhrnul noviny a knihy, pod ktorými mienil   nájsť vyžiadanú knižočku. Našiel ju, lebo vedel, kde je, vytiahol — a   strčil pod ka­bát a ramenom tuho pritisol k sebe. Teraz mu už horela   pôda pod nohami. Nevedel, ako kráča; len von, dostať sa von a užívať   plody svojho činu.
    </tei:p>
    <tei:p>
     Na ospravedlnenie tohto skutku podotkneme, že nebola to krádež   knihy, lebo Janko ju vrátil a vzal si druhú, aby i tú vrátil; no   krádež kníh je častejšia, ako by sa myslelo. A dopúšťajú sa tejto   krádeže ľudia najviac učení a slovutní. V Lipsku napr. pred   niekoľkými rokmi vzbudila podobná príhoda veľký rozruch v učenom   svete. V univer­zitnej knižnici skapala vzácna kniha, a keď ju   hľadali, našli ju u jedného z najslávnejších profe­sorov. Obrazy tiež   taký majú osud, keď sa ľahšie dajú prenášať. V Holandsku malý, ale   starý a veľ­mi drahocenný obraz, predstavujúci Madonu, stratil sa   záhadným spôsobom, až ho našli u jedného umelca. Je to tiež krádež,   ale natoľko osprave­dlniteľná, že nepochodí zo ziskuchtivosti.   Speňažiť to ten istý nemôže, ani nechce; v tom je akási   ná­ruživosť.
    </tei:p>
    <tei:p>
     I pri tomto prípade podumal Janko, že keď bude mať veľa peňazí,   kúpi si knihy a bude čítať, čítať! Po mnoho rokoch čiastočne splnila   sa jeho túžba, mal kníh dosť, ale tej radosti a toho pô­žitku z nich   už nemal ako vtedy pri tých!
    </tei:p>
    <tei:p>
     So svojou korisťou utiahol sa do bránky pri kostole. Pred bránkou   bolo pekné, rovné a suché miesto, tam prestrela mamika poňvu   (plachtu) a vysypala na ňu pšenicu už umytú. Práve doniesla druhý   košiar, i obzerala sa, kde je Janko, keď on prikvitol. Pochválila ho   a uspokojená išla ďalej. A Janko otvoril knihu a čítal. O chvíľku   jeho duch bol už v inom svete. Zabudol na svoje okolie, zabudol na   pšenicu a na svoju povinnosť, len keď ho zobudí hlas mamikin:
    </tei:p>
    <tei:p>
     „Heš ta, heš! Bodaj ste vyništely; nuž, Janko, akože to merkuješ?   Viď, čo mi už sliepky porobily so pšenicou!”
    </tei:p>
    <tei:p>
     Medzitým Daňo bez výsledku duloval za puš­ným prachom. Nemohol ho   ani nájsť, ani vyžobrať od mamiky, teda začal hroziť:
    </tei:p>
    <tei:p>
     „Mamika, ešte raz, či mi ho dajú, či nedajú?”
    </tei:p>
    <tei:p>
     „Synček môj, nedám, ani neviem, kde ho otec položil,” vyhovárala   sa matka.
    </tei:p>
    <tei:p>
     „Oni vedia, ale mi ho nechcú dať!”
    </tei:p>
    <tei:p>
     „Danielko môj, nežiadaj si to, i otec prísne za­kázal, a potom je   pušný prach nie pre malých chlapcov.”
    </tei:p>
    <tei:p>
     „Ja som nie malý chlapec, ani dáky s..., a ak mi ho nedajú,   uvidia, čo im spravím!”
    </tei:p>
    <tei:p>
     „Danielko môj, nežiadaj to odo mňa.”
    </tei:p>
    <tei:p>
     „Ale ja ho chcem a uvidím, že ho dajú.”
    </tei:p>
    <tei:p>
     S tým odbehol. Pani farárka, nič zlého netušiac, šla do kuchyne,   keď pribehne slúžka:
    </tei:p>
    <tei:p>
     „Jaj, pani farárka! Danielko je na veži a ne­bodaj chce dolu   skočiť!”
    </tei:p>
    <tei:p>
     „Pre Pána Boha!” zvolala i tak utrápená žena a bežala na dvor.   Skutočne, jej Daniel sedí na zábradlí, pod samými zvonmi a volá:
    </tei:p>
    <tei:p>
     „Mamika! Či mi dajú tot pušný prach, či ne­dajú?” Pritom sedí na   zábradlí ako na koni a ruky má založené. Z jeho tváre zračí sa divá   od­hodlanosť a opovrhovanie životom.
    </tei:p>
    <tei:p>
     „Danielko, dieťa moje drahé, poď dolu, zabiješ sa!” prosí matka a   zalamuje rukami.
    </tei:p>
    <tei:p>
     Miesto odpovede Daňo vyložil aj druhú nohu za zábradlie, a ruky   založené, prilepený viac visel, ako sedel.
    </tei:p>
    <tei:p>
     „Nech povedia, či dajú, či nedajú?”
    </tei:p>
    <tei:p>
     Matke strachom zmieralo srdce. Pred očami sa jej sotmelo a v tej   hmle sa jej zdalo, ako by jej miláčik už letel dolu zo závratnej   výšky. Veď táto výška zodpovedala asi štvrtému poschodiu   veľko­mestského domu. V trápení srdca svojho aj ináč nie šťastná táto   pani vykríkla, a vystrúc ruky oproti veži, volá v najväčšom   strachu:
    </tei:p>
    <tei:p>
     „Poď dolu, syn môj, dostaneš, čo si žiadaš!”
    </tei:p>
    <tei:p>
     Daňo nečakal inšie. Bol istý svojej veci, ale pravdepodobne, že   keby matka bola mala dosť sily a energie odoprieť mu túto žiadosť,   bol by skočil a bol by ostal naskutku mŕtvy. Čože on vedel, aké muky   pripravil matke svojej? Zvedel to, ak sa pa­mätá, azda len omnoho,   mnoho neskoršie a iste vtedy už i sám pocítil aspoň čiastku toho   súženia, čo pocítilo to úbohé materinské srdce.
    </tei:p>
    <tei:p>
     Možno, že z tých, čo toto budú čítať, nájde sa dakto, čo povie:   „Na takého šibala — virgas!” Ach, ťažko je riešiť takéto záhady   virgasom. Istot­ne, že viac prísnosti, ale i porozumenia bolo tomu   chlapcovi treba. Každé dieťa je osobitné indiví­duum, človek, sám pre   seba uzavretý celok so zvláštnymi náklonnosťami, vlohami, chybami   alebo slabosťami, a preto každého treba osobitne pocho­piť a   vychovávať. Nedá sa to len tak podľa tej istej šablóny utvoriť rovné   figúry tam, kde prí­roda chcela stvoriť niečo zvláštneho.
    </tei:p>
    <tei:p>
     Skorej, ako sa domáci ponazdali, prišiel farár domov a dozvedel   sa, čo sa prihodilo. Žalovala mu to Paulínka a potom museli všetci   ostatní vyzná­vať. Zdesil sa, ale ešte väčšmi sa nahneval. A aby si   obľahčil, osopil sa na ženu, pripisujúc jej slabosti všetku vinu.   Ona, i tak slabá, preľaknutá a rozchorená, sotva sa držala na nohách.   Ale keď neustal robiť jej výčitky, v usedavom plači odišla k mamovke   Marike, aby si aspoň tam odpočinula.
    </tei:p>
    <tei:p>
     Daňa, ktorý chcel umknúť, privrzol otec ešte zavčasu. Chytil ho   silnou rukou ako do klieští, hodil do bočnej izby a zavrel ho   tam.
    </tei:p>
    <tei:p>
     „Nequissima tua mater! Za štyriadvadsať hodín budeš zatvorený o   vode a o chlebe!” zvolal rozzú­rený. O tomto človeku sa hovorí, že bol   silný ako málokto. Za mladi že jednou rukou, i to vystretou, zodvihol   vrece pšenice, čo na dnešnú mieru obsa­hovalo 120 litrov a vážilo   najmenej 90 kíl. Pozdejšie, keď ho týfus privalil na lôžko, museli   štyria chlapi deň a noc strážiť nad ním, lebo balušil a chcel utekať.   Po nemoci sila jeho bola zlomená, ale vždy ostalo viac ako u   normálneho človeka. Keby pri telesnej sile jeho bolo bývalo nadostač   ešte i vychovávateľských schopností a trpezlivosti, bola by výchova   syna jeho šťastlivejšia. Ale on tomu dieťaťu nerozumel a ono   nerozumelo jemu.
    </tei:p>
    <tei:p>
     Ráno, aby Daňa ešte viac pokoril, zatvoril ho do priestory, ktorá   predtým slúžila za maštaľ, ale teraz bola prázdna. Stál tam len   mangeľ, v úza­dí ohromný válov a rozličné haraburdie.
    </tei:p>
    <tei:p>
     Pre Daňa tento žalár bol neznesiteľný a poni­žujúci. Bitky sa   nebál; bol by i najbolestnejšie údery trpel bez slova, bez vzdychu a   prosby, ale žalár, to ho rozľútilo. Bol hotový ešte i sebe sa­mému   ublížiť. Zprvu zúril, potom začal myslieť na útek. Ale ako? Maštaľ   bola pevná, murovaná, mala len dva obloky a jedny dvere. Dvere boly   zvonku zamknuté na kladku, od ktorej kľúč má otec. Jeden oblôčik ide   do dvora, ale ten je tiež zvonku drevom založený. Druhý bol veľmi   vysoko a viedol do uličky, pozdejšej záhrady. Pred týmto oblokom bolo   bahno a iná nečistota a bola tam i nakrivená baza (chabzda). Ako tak   húta, začuje šramot, ako by zvonku raždie, tam nahádzané, praskalo. A   počuje i známy hlas:
    </tei:p>
    <tei:p>
     „Daňo, hú, či si tu?”
    </tei:p>
    <tei:p>
     „Tu, kto to?” opytuje sa väzeň.
    </tei:p>
    <tei:p>
     „Priateľ,” ozve sa druhý hlas a ten pozná Daňo ako hlas Janka zo   školy. Hľa, badať stopy prečí­taných povestí. Janko hneď ráno počul,   čo sa stalo s Daňom, a ako verný kamarát chcel Daňa, čo by čo bolo,   vyslobodiť z väzenia. Ale nevedel ako, preto si šiel do jatky po   Samka. Ten, tiež hneď hotový, ustanovil sa pod oblokom. A tu sa   začali radiť, čo a ako. Janko, že azda čo by podko­pali fundamenty,   ako to ten „hrabě” v tej povesti urobil. Ale Samko povie, že čo by   tam fundamenty, on že donesie povrrraz, že pripevní jeden koniec na   chabzdu, na druhý uviaže skalu a tú skalu že za­hodí do obloka. Potom   nech sa Daňo vyškriabe, ak bude môcť, po oblok a tu naostatok mu ešte   aj „rrojtľu” priložíme, aha, tu pod Šuhajovie stre­chou je tiež jedna.   „Zavoláme i Jana Selčanovie a nášho Laja, ak by bol trreba — a tak   prriteperríme rrojtľu pod oblok — len kedy?” dovŕšil Samko svoju reč.   Kedy? Janko myslí, že azda o polnoci, ale čosi mu šepce, že by sa mu   vari predsa nechcelo vstávať, no útek z opravdivého väzenia ani   nemôže byť v inom čase, len v noci. Keď sovy húkajú, ku­viky lietajú,   keď podzemnou chodbou svetlo fakle kmitá tajomne a po vlhkej zemi   skáču žaby a be­hajú myši a potkany. Veď azda čítal, že to ten „hrabě”   tak sa vyslobodil! Ale Samko sa mu smeje a netrpezlivý Daňo volá, že   čo aj hneď, ale najlepšie že cez poludnie.
    </tei:p>
    <tei:p>
     „Dobrrre,” svedčí Samko, „ako odzvonia, som tu i s povrrazom, Daňo   môj. Hoj, neboj sa, ani slepá krrava oko neotvorrí, a ty už budeš tu   von!”
    </tei:p>
    <tei:p>
     „Samko, vieš, čo ešte? Dones mi aj sedliacke háby. Koj by nohavice   aj neboly, zbavia mi gätky, ale kabanicu, klobúk, krpce s návlakmi   dones,” rozkazoval Daňo.
    </tei:p>
    <tei:p>
     „Akurráte máme kabanicu aj klobúk v zálohe, do komorry ich dali   mamika, donesiem ti ich a ostatnô dakde vypýtam.”
    </tei:p>
    <tei:p>
     Jankovi sa táto myšlienka nesmierne páčila. Útek v prestrojení, to   je veľké dielo! A tak pote­šení odišli, ale nie ulicou, do dediny, lež   sadom vyšli do „Dolinky” a potom domov. — Dobre si to Daňo premyslel,   že na pravé poludnie. Vtedy otec troška zdriemol, o mamike vie od   rána, že sú chorá, Julka sedí v ten čas v izbe a šije, Janko je iste   pri svojom „milom prose”, jedna slúžka tajde s Paulínkou do mlyna a   druhá šúcha riad na Byst­rej a klebetí s každou ženou, čo ide shora   alebo zdola. Uspokojený si sadol do veľkého válova a nohami vyzváňal.   Pušný prach mu vzali, ale on má ešte inšie, čím sa na salaši zavďačí,   a keď chce, môže ešte i prachu dostať. Preto, hľa, sa včera   oneskoril, lebo nemohol kľúčik od ládičky do­stať, a keď ho už mal —   privrzli ho. I vytiahol z vačku papierik — desiatku — a snuje ďalej   program zábavy. Počastuje chlapov, dá im do­hánu, pálenky, mäsa a   potom bude bača gajdovať a valasi odzeme zaskočia. Konečne prišiel   obed, jemu doniesli (neostalo len pri chlebe a vode) a slúžky sa   čudovaly, že ho našly takého pokorného. Ani nepozrel na ne, ani sa   jedla nedotkol. Nechaly ho tam a zamkly, ako rozkázal pán farár.
    </tei:p>
    <tei:p>
     Sotva sa vzdialily, počuje svojich vysloboditeľov.
    </tei:p>
    <tei:p>
     „Pozorrr! Daňo, pozorrr!” volá Samko a už letí skala s povrazom do   obloka. Druhému vyliezť po povraze by bolo azda nemožné, ale Daňo,   svižný, vyliezol ako mačka. Horšie bolo s oblokom, lebo bol tesný a   nebolo sa za čo chytiť. Ale túžba po slobode pomáhala a dodávala   odvahy. Čo po tom, že potrhal šaty, poškriabal si tvár i ruky, len   keď sa prepchal. Tam ho čakali chlapci a radosť nad zdareným dielom   bola veľká. Teraz chytro preč. „Lojtru” ešte naskoro odniesli, ale   ináč všetci účastníci hybaj do sadu. Vo včelíne urobila sa   metamorfóza: Daňo shodil svoje šaty a obliekol sedliacke. Bola mu   kabanica trošku veľká a už aj nie celkom nová, klobúk mu sliezol po   samé uši a do krpčekov by sa bolo ešte po jednej takej nôžke   spratalo. Keď bol hotový, sobrali sa všetci hore sadom, potom von do   poľa, ta do Kremencovho! Chlapci ho víťazoslávne sprevádzali, ale prv   si sľúbili, že sa nevyzradia, keď na to príde, „ku príkladu”, že by   ich dakto podžaloval. Daňo veľ­kodušne sľúbil — a oni mu verili — že   on všetko na seba vezme. Konečne povedal Samko:
    </tei:p>
    <tei:p>
     „Vidíš, Daňo môj, povedal som ti, že na svitaní brrravy   opaľujú.”
    </tei:p>
    <tei:p>
     Pred kolibou sedel bača a plátal si krpce. Pro­zaická táto práca   neochladila nadšenie našich vý­letníkov ani najmenej. Hneď si posadali   okolo baču a besedovali s ním po kamarátsky. Keď Samko rozprával, že   Daňa vyslobodili, pozrel bača s úsmevom na Daňa.
    </tei:p>
    <tei:p>
     „Háj, verže si skazník!” Táto pochvala sa všetkým veľmi páčila. A   keď si bača prácu do­končil, išiel do koliby, umyl si ruky, ruky samý   sval, a potom častoval svojich hostí, lebo vedel, čo je bačova   povinnosť. Dal im urdy, takej ani smotana, chleba a syra, koľko sami   chceli. Potom šli chlapci do „húšťavky” na drevo, hoci bača mal dreva   celú šichtu, no chceli si večeru zaslúžiť. I navatrili vatru takú, že   ju museli i na Hrišovej vidieť. A posadali okolo nej, rozprávali o   Jáno­šíkovi, ba čo najnovšie i o Dovcovi, čo, hľa, na druhej, či vari   na tretej doline robí remeslo „postranných chlapcov”. Bača ho zná   osobne, ale nie že by dačo mal s ním, božeuchovaj, len ho pozná a vie   všeličo, ale nepovedz nič, nebude nič.
    </tei:p>
    <tei:p>
     Pred večerom začala sa čeliadka, príslušná k sa­lašu, schádzať.   „Hoňavník” dohnal ovce, za ovcami prišli Zahraj a Dolesa; zprvu   začali strašne štekať na chlapcov, ale bača im pohrozil a vyložil im   pred kolibu šaflík so psiarkou. Do koliby nesmie poriadny pes   vkročiť. Hneď ho okríknu: „Či ti tu ovce?” A pes to vie, zahanbí sa a   ide, kde ho povinnosť volá.
    </tei:p>
    <tei:p>
     Ale ako sa dlhý deň chýlil ku koncu, začali sa naši chlapci   „mieštriť” a pozerať dolu do doliny, odkiaľ vystupujú modravé pary.   Tam leží dedina a tu na noc ostať vari predsa nemôžu. Daňo roz­hodne   povedal, že on viac nepôjde domov, ale tí druhí, tí nahliadli, že by   nocľah na salaši mohol mať pre nich nemilé a veľmi citlivé následky.   Veď poznajú svojich tatíčkov, že nepoznajú žarty. A preto sa   rozhodli, že pôjdu domov, kým úplná noc nezahalí prírodu do svojho   tmavého plášťa. Daňo ostal; jemu sa slobodný a veselý život na salaši   páčil. Hora, pole, nenútenosť, úprimnosť, čo aj drsnosť detí voľnej   prírody, to bolo Daňovi ideá­lom žitia. Prírodu vrele miloval, a preto   všetko, čo ho odďaľovalo od nej, nenávidel.
    </tei:p>
    <tei:p>
     Večer bolo veselo na salaši. Keď už i dojčiar opustil strungu a   doniesol mlieko a potom, keď ho kľagali i sberali hrudu syra. No keď   bola už i žinčica odvarená, vtedy Daňo vytiahol de­siatku, zavolal   baču pred kolibu a podával mu pe­niaze. Bača sa len díva — a to mne?   spytuje sa. „Vám, báťa, počastujte sa!”
    </tei:p>
    <tei:p>
     „Ale, ve’že ma nekaz!” bráni sa bača. Potom peniaze vzal a   odložil, že v ten večer už nič ne­potrebujú. Keď si poriadil kolibu,   vzal gajdy a začal gajdovať. A jeden z valachov, starší už člo­vek,   spieval pritom: „Hoj, gajdujte, gajdičky, hoj, z tej mojej kozičky;   hoj, čo sa utopila, hoj, keď vodičku pila.” A mladší valach začal   pred vatrou hajduchovať, Daňo sa usmieval a chválil a honelník   sprobúval, ale ešte dosť nezručne. A keď prišiel rad aj na Jánošíkove   povesti, povedal valach, že on aj o Jánošíkovi vie, a spieval:   „Jánošík, Já­nošík, kde je tvoj palošík, na Kráľovej holi zaťatý v   topoli.” Či a kedy na Kráľovej holi topole rástly, to neviem, ale   bude to pravda, keď je to v piesni. A pritom vždy cifroval, rukami i   nohami, a pri poslednej krútil sa okolo svojho vatrála a spie­val: „A   bol by ten Jánošík ešte hajduchoval, keby si bol svoj opašťok na   stole nenechal. Ten opašťok taký bol vygombičkovaný a každá tá   gombička bola po toliari.” — Konečne i Daňa premohla únava; bača mu   popravil na lavicu v kolibe a uložil hosťa svojho, ktorý spal sladko   až do bieleho rána.
    </tei:p>
   </tei:div>
   <tei:div type="chapter">
    <tei:head>
     MÔŽE SLEPÝ VIDÚCICH VIESŤ.
    </tei:head>
    <tei:p>
     Leto pokročilo. Horúce dni júlové vyvolaly oby­vateľov dediny do   poľa; len deti, i to nie všetky, ostaly v dedine. Vábené chladnými   vlnkami Byst­rej, ochladzovaly sa — a to po celý temer deň v nej. Cez   poludnie je pred farou zdola mosta celý kŕdeľ detí vo vode; jedny   idú, druhé vybehujú a vrátia sa znovu. Kúpu sa vo svojej nevinnosti,   v rajskom odeve, najviac ak daktoré dievčatko po­drží na sebe vetchú   už sukničku, ktorá okolo spod­ku obtrhaná tvorí zubce rozličného   tvaru. Všetky škrečia, vrieskajú, pištia, čo im hrdlá a pľúca sta­čia.   Tým, čo sa už dlhšie vo vode špľachtaly a čo im už zimomriavky   chrbtom bežia, zachce sa von ísť a zohriať sa. Vybehnú na breh, berú   hábky na seba, a zubmi drkotajúc, kričia: „Kto sa najneskoršie   obllééčie, toho žaba do mmočidlla odvllééčie; odvlečie, odvlečie do   myšacej diery, kde kadlu­ba mieri; hájik, mihájik, lik, lik, lik!” A   keď sú už oblečené (ľahko im, keď majú okrem ko­šieľky len sukničku,   prípadne gatky), ľahnú si dolu bruškom na most do prachu a dívajú sa,   ako sa tie druhé tam dnu preháňajú, alebo len do vody, ktorá má toľko   príťažlivej moci pre deti, že daktoré len tak „vavčia” do nej. Pritom   pomá­hajú tým tam dolu „mieraz” robiť, to že hádžu na nich prach a   smeti alebo papekom okolo ich hláv šimrikujú. Jedny stoja vo vode a   plieskajú vodu za seba dolu prúdom a kričia: „Lou vredy, ta lou   (dolu) vodou, ani jeden na mňa!” Túto zariekavú formulu opakujú do   nekonečna; skorej poslucháča nechá trpezlivosť a zbolia uši, ako toho   škrekľúna ústa. Zase druhé, nádejné to gazdinké, plieskajú vodu   naďaleko a volajú: „Bodaj moja mati takéto konope mali!” Chlapci však   nedbajú na konope a na vredy, ale i tu nezbedníci nemôžu sa obísť bez   šarvátok a bitky, nemajúc inej zbrane, striekajú sa alebo hádžu   pieskom a skalami okolo seba a pritom kričia, ani čo by im „pásy z   chrbta dral”. Tie na moste dupkajú ešte i nohami, krik, vresk   rozlieha sa ulicou a ozýva sa izbami fary; najmä tou sklepenou, kde   každý zvuk ozýva sa ako tajomstvenne, nie inak, ako by prichodil z   ríše duchov.
    </tei:p>
    <tei:p>
     Pán farár by si po obede rád zdriemol, ale pre ten krik nemôže.   Domrzený vybehne s fajkou na ulicu a na most a zahrmí na ne:
    </tei:p>
    <tei:p>
     „Ale sa pakujete, vy fagani nešerední! Či vám je Bystrá nie dosť   veľká celou dedinou, a len tu ti prídu šantu robiť!” Zjavenie sa pána   farára malo úžasný účinok. Vo chvíľočke bola Bystrá pustá. Všetko, čo   žilo v nej (okrem rýb a rakov) a čo malo nohy, ušlo, môže sa doslovne   povedať, že len s holým životom, lebo ešte i košieľky ostaly na   brehu. Všetci tí víťazi, hastrmani a víly roz­pŕchli sa kde ľahšie.   Nastalo ticho, ulica ako by vymretá. Len zpoza uhlov a kríkov kukajú   predesené, zvedavé oči a belejú sa strapaté hlávky malých vinníkov.   Vedia oni, že im ich najmilšie ihrisko neodníme ani sám pán   farár.
    </tei:p>
    <tei:p>
     Ten ešte pohrozil pipasárom na všetky strany sveta, ako keď   černokňažník zažehnáva svojou berlou prostopašnú chásku škriatkov,   lesných du­chov a víl.
    </tei:p>
    <tei:p>
     „Len sa opovážte takú lármu robiť, adanimam vás naučím móres! Ak   dajedno dolapím, tak ho vyobšívam, že nezabudne do smrti, canis   vestra mater!”
    </tei:p>
    <tei:p>
     S tou hrozbou kráčal k fare. S ním bola prišla i Paulínka a   zvedavá striehla zpoza neho na deti. Mala v jednej ruke hodný kus   bieleho chleba, v druhej ruke hrebeň zo slonovej kosti, ktorý mamike   z kasne vytiahla (všetky druhé už bola po­lámala). Ako sa otec vrátil   do fary, dcérka vy­behla na most a volala:
    </tei:p>
    <tei:p>
     „Poďte už, deti! Apuško už odišli!” Z uličiek a zo dvorov vynorí   sa tu jedna, tam druhá posta­vička, dievčatá so svojimi mokrými   sukničkami a s pletkami vlasov, s ktorých otekala ešte voda —- a   čosi-kamsi ožila Bystrá znova. Paulínka ich pozorne obzerala, a čo   bolo najstrapatejšie dievčatko, to zachytila za rúčku a vábila so   sebou:
    </tei:p>
    <tei:p>
     „Poď, Iľka,” vraví, „učešem ťa.” Dievča chytí sa za hlávku a   odťahuje sa. Malo smutné skúse­nosti s Paulinkiným frizírovaním, lebo   nedávno nielen že hrebeň složil kosti pri podobnom diele, ale i   Iľkina hlávka musela pustiť chumáče vlasov. Ale Paulínka sľubuje:
    </tei:p>
    <tei:p>
     „Dám ti tento chlieb, ak sa mi dáš učesať!” Čo by taký hladný   človek pre chlieb neurobil, čomu by sa nepodrobil?! Podvolila sa aj   Iľka, vedela, že jej chlieb závidieť budú druhé deti, a už to je   hodno tej bolesti, ktorou si ho zaslúži. Ináč ani neviem za čo! Ani   to si nevedela Iľka oceniť, že ju Paulínka chce česať drahým   hrebeňom. (Pán farár, keď dakde išiel, rád kupoval a donášal drahé   veci; aj ináč mali na fare veci všetko drahocenné, najmä striebro a   porcelán.) Konečne, keď i tento hrebeň prišiel o dakoľko zubov a   Iľkina hlávka ako-tak privedená bola do poriadku, dostala Iľka   odmenu. Paulínka však, pohyblivá a netrpezlivá, pohodila hrebeň doma   kdesi do kúta (nechže si ho potom hľadajú) — a tašla do mlyna.   Vedela, že už hodná chvíľa, ako chlapci boli tiež tou stranou   odišli.
    </tei:p>
    <tei:p>
     Chlapci mali úmysel ísť sa kúpať do hatí a spolu postrašiť i   pstruhy. Išli na mlyn. Na dvore mlyn­skom sedí Šimo, mlynárov syn, a   kreše. Aj on, tak ako jeho predkovia, vedel zručne narábať toporom a   kresačkou. Všetci mlynári hrišovskí musia sa ži­viť i „crmománstvom”,   lebo zo samého mlyna by nemohol veľmi kopýtkami vyhadzovať.
    </tei:p>
    <tei:p>
     Šimo len kreše, nepočuje, že sa chlapci blížia; bol prihluchý.   Vopred ide Imro zo školy a kričí: „Šimo!” — Ten nič. — „Šimó!” Šimo   kreše hor­live ďalej. — „Šimóó!” volá Imro vždy hlasnejšie. Ale   volaný, zabratý do svojej práce, obzerá ostrie kresačky a kreše   ďalej. „Šimóóó!” zvolá teraz Imro za samým chrbtom mladého   remeselníka. Vtedy sa on obzrie a dobrodušne, pokojne sa opýta:   „Čvo?”
    </tei:p>
    <tei:p>
     Chlapci sa dusia od smiechu a dráždia Šima i pý­tajú taligu od   neho. Ale Šimo odoprel žiadosť a vraví:
    </tei:p>
    <tei:p>
     „Aha! Aby ste ju pokazili ako nedávno, koj ste sa na nej spustili   so Skalky dolu.”
    </tei:p>
    <tei:p>
     „Veď sa nám nič nestalo!” nadhodil Daňo.
    </tei:p>
    <tei:p>
     „Vám sa nič nestalo, ale taliga sa dodrúzgala!” replikuje Šimo.   Videli chlapci, že Šimo taligu nedá, a ona im vlastne teraz nebola   treba, ale ho chceli troška napaprčiť. Prešli cez mlyn, ktorý v ten   čas stál (posmešne tvrdili, že hrišovský mlyn viac stál ako   peštiansky), brodili sa vrbinou a hustou burinou vedľa mlynského   jarku a odtiaľ k hati. Pri hati rezko poshadzovali chlapci svoje   hábky a hybaj do vody. Keď sa ochladili, prešli ďalej hore, vyše   hate. Ale ako sa zdesili, keď za­zreli na hladkej vodnej tíšine, kde   voda bola ob­stojne hlboká, plávať ľudskú hlavu! Hlávka to ne­bola   veľká, ale bola to hlávka staršieho mužského, lebo vlasy na nej už   boly aj šedivé, tvár vráskami pokrytá, bajúzy ovisnuté, ako si to   ináč nemožno myslieť vo vode! V ústach hlavy fajka s krátkym   pipasárom a „na mou hriešnu”... z tej fajky sa kúri. I ústa sa hýbu,   ako sa fajkárovi hýbavajú, očká ako trnky, ba ako uhlíky svietia   zpopod hus­tého obočia s výrazom posmešku na chlapcov, tak­že im   zpočiatku krv mrzne a ako mlunná iskra beží im umom myšlienka, že to   nemôže byť s dob­rým. A tá hlávka hýbe sa a blíži sa k nim. Nestačili   sa však prebrať z prvého ustrnutia, keď hlávka prerečie:
    </tei:p>
    <tei:p>
     „No len zrezka, chlapci!” Chlapci si vydýchli. Teraz poznali, že   tá hlávka patrí „pánikovi” z Hámrika. „Pánik” bol nižší úradník   železodielne a býval v takrečenom Hámriku tu povyše hate. Menuje sa   Vintal, ale ľud ho pre jeho drobnú po­stavu nazval Vintalkom a   „pánikom”. I jemu sa zachcelo okúpať, a že bol malý, sadol si do   vody, tak bolo mu vidno len hlávku. Na brehu mal sak a tak mu   pomáhali chlapci ryby loviť.
    </tei:p>
    <tei:p>
     Vracajúc sa, poberali sa zasa cez mlyn. Ale teraz mlyn už bol   pustený; mlelo sa jednej gazdinkej žito už z nového. Koleso sa   krútilo neveselo a pokú­šalo chlapcov ku starej ich zábave. Oni dakedy   sadli si na lopatu kolesa, zachytili dobre a dali sa raz skrútiť. Keď   prišlo koleso na úroveň podlahy, vyskočili práve zasa na ňu. K tomu   bola potrebná odvaha a šikovnosť, ale oni mali obidvoje. Nielen oni,   ale i Paulínka, ktorá sa vo všeličom ponáhľala za nimi, skúsila túto   cestu. I teraz skočila ako vrtielka na koleso a už sa zachytila a so   smiechom dala sa preniesť. Ale ako chcela skočiť, jej vrkoče,   sviazané hodvábnou šnúrkou, zachytily sa do kolesa a nechcely ju   pustiť. I krútily sa ďalej a ťahaly Paulínkinu hlávku za sebou, až   bola tesne vedľa kolesa. Dievča kričalo, volalo o pomoc, chlapci,   zdesení, videli, že je zle, vybehli z mlynice na dvor a na ulicu;   gazdiná, čo sa jej práve mlelo, neve­dela rady. Dosť trhala dievča za   rúčky, za nôžky a sukničky, ale to bolo daromné. V tú chvíľu pri­behne   Šimo, vidí, čo sa robí; vo chvíľočke spoznal, že koleso zastaviť je   neskoro, a tak ostalo len jedno, a to smelo a rýchlo i urobil. Ako   mal v ruke sekeru, rozohnal sa a dobre cieleným úderom odťal   Paulínkine vrkoče vedľa samej hlavy. Dievča mu odpadlo do rúk —   odtiaľ vzaly ho ženy, ktoré už na krik chlapcov pribehly. Paulínka   bola omdletá, mala oči vytisnuté a krvou podbehnuté, ústami, tvárou   jej šklbalo. Ženy ju kriesily, vodou oblievaly, za noštek ťahaly.   Konečne prišla k sebe, pustila sa plakať a pýtala sa k mamovke. Ta ju   od­niesla tetka Erža na rukách a len potom išla po­vedať na faru, čo sa   stalo, lebo ženy sa obávaly, že by pani farárka, i tak slabá,   nepripravená na takú zvesť, mohla od toho ochorieť. Mala Paulínka   nadlho pamiatku po tomto prípade, ale čo jej len vlasy narástly,   zabudla; potom zasa bola len to isté pohyblivé živé striebro.
    </tei:p>
    <tei:p>
     Ovocie dozrievalo. Vo farskom sade a v škol­skej záhrade nad   Kapitánkou boly stromy obťaže­né včasnými a pozdejšími hruškami a   jabĺčkami. V Hrišovej — a tuším, že aj inde — sú však takí milovníci   chutného ovocia, čo si nezasadia, ale berú tam, kde jesto. Veď to,   vraj, Pán Boh po­žehnal i pre nich. Ale takémuto komunizmu naši   ovocinári rozumieť nechcú, zvlášť šuhajci, tí sa to­mu bránili a   horlive sa snažili podobného socia­listu chytiť na skutku. Na ten cieľ   boly postavené koliby: jedna vo farskom sade, druhá v školskej   záhrade a v tých spávali, pardon, strážili naši mladí hrdinovia   sverené im záhrady. Pred kolibou horieval každý večer ohník, v kolibe   bola slama a pokrovce, kde sa potom chlapci uložili.
    </tei:p>
    <tei:p>
     Daňo v izbe nechcel; toto mu bola aspoň čias­točná vynáhrada za   salaš a za ten celý život tam von, plný poézie.
    </tei:p>
    <tei:p>
     Ku chlapcom prišiel „vartovať” i sused kraviar; hovoril zlý svet,   že obyčajne ku koncu leta mal „vartáš” viac jabĺk ako sám pán farár,   a to všetko vyberané. Nuž a za čože by bol vartášom, keby ne­myslel na   seba a na svoje deti? I tu sa našla príležitosť, aby Daňo robil   experimenty so zápalnými látkami: keď nie inšie, tak vzal balík   zápaliek, za­paľoval po jednej a podkladal pod strechu koliby, ktorej   jednotlivé slamky s úľubou podpaľoval. Ak chcelo ďalej horieť, Daňo   zadúchol a šiel so zapaľovaním ďalej. To on robil i ležiačky,   nepomyslel na dosah týchto pokusov, na následky, ktoré z to­ho mohly   pôjsť. On ako by rozkoš nachodil v za­hrávaní sa so smrťou alebo vôbec   s nebezpečen­stvom. Inšia hra ho netešila. Netušil, že po rokoch   odohrá sa tu na Končistej tragédia, ktorej predo­hra bola podobne   nevinná, ale koniec smutný a osudný pre piatich mládenčekov a ich   rodiny. Pásli oni tam volky a jedného večera nakládli si pred kolibu   ohník, boli veselí, a keď už besedovanie zunovali, ľahli si do   koliby. Strecha koliby však bola ťažká, ešte zeme si boli na ňu   nanosili, ale koly, na ktorých strecha spočívala, slabé, a tak, kým   chlapci spali, strecha sa zvalila na nich a zapálila. Len dvom sa   podarilo vytiahnuť so zdra­vými údmi, jedného ešte našli živého, ale   strašne popáleného, takže o dva týždne zomrel, ale dvaja zhoreli na   uhoľ. Ako ľahko mohlo sa stať podobné i našim. No Daňo bol   bezstarostný a spal tvrdo, a Janko, ten vedel, že keď oni spia, príde   p. farár v noci a díva sa na nich i zakryje spiaceho syná­čika, aby za   studenej noci neprechladol.
    </tei:p>
    <tei:p>
     Videl to Janko, keď jednej noci bezsenne krčil sa pod svojím   pokrovčekom. Rozčúlil ho večerný rozhovor, ktorý sa točil zväčša   okolo dobrodruž­stiev Jánošíkových a iných smelých hôrnych chlap­cov.   Ešte vtedy žil i Dovec na Štítnickej doline a nebodaj poznali ho i   naši pastieri a valasi osobne, lebo mu chýr išiel po celej stolici.   Jankova myseľ, zamestnaná početnými povesťami, predstavovala si hory   naše obývané týmito postrannými chlapmi, ktorým sa protivilo každé   poslúchanie, každý zá­kon a ktorí na vrchnosť hádzali frčky.
    </tei:p>
    <tei:p>
     Ticho bolo dookola. Oheň nehorel, len z malej pahreby žiarilo   niekoľko uhlíkov. Starý Pleva si už bol dávno odbavil svoju povinnosť   na veži: odtrúbil desiatu, zazvonil a ťažkým, hrmotným krokom sišiel   po planých schodoch veže do dediny, kde ešte dakoľko ráz opakoval   trúbenie. Potom zatíchol. Pravdepodobne leží dakde na podstienke   školskej a čaká, kým budú hodiny biť jedenástu, a možno, že driemota   príde naň a on odspí i pol­noc. Jedna — dve hodiny — a to ešte v noci   — na dedine sem-ta.
    </tei:p>
    <tei:p>
     Keby sa nebál, sobral by sa Janko a šiel by do­mov, ale je do školy   ďaleko a musel by ísť blízko toho miesta, kde nedávno mládenci zabili   svojho kamaráta, lebo ho jedna dievka radšej mala ako iných. A vravia   ľudia, že ho ešte i teraz tam vídať — ktože vie — pravda to nemusí   byť, ale predsa by azda aj darmo nevraveli. Daňo sa tomu len smeje,   ten by sa nebál, ani čo by mu bolo ísť o pol­noci na cintorín. I teraz   spí, len tak odfukuje. Slabý vetrík šelestí konárikmi stromov a   chladí rozpálené čielko chlapcovo. Na nebi svieti tisíce a tisíce   hviezd, a čím dlhšie sa dívaš na ne, tým milšie ti je ich jasné   trblietanie. Vtom počuť kro­ky blížia sa; kroky mužské, ťažké, Janko   sa schúli a len jedným očkom sa díva k otvoru koliby. Pred kolibou   zastane pán farár. Zohne sa a rukou siahne na odpočívajúce postavy.   Daňo odhodil pokrovec a tým teraz otec pozorne zakrýva postavu   chlapcovu. I pahrebu odhrabal, zasypal, aby sa ne­zapálilo dačo od   nej. A keď troška postál, poob­zeral, odišiel nočný hosť od koliby   zasa nazpät, a Janko, ako by sprostený úplne bázne a strachu, teraz   už zaspal.
    </tei:p>
    <tei:p>
     Len raz ich zobudí vojenný, víťazný krik Imrov: „Chlapci, hor’ sa,   tu je zbojník, už ho mám!” Chlapci poskákali ani strely a hnali sa   hore sadom nad Kapitánku, kde Imro „vartoval”. Nazdali sa, že ktovie   koho Imro chytil — a tu ti on drží v ru­kách postavičku malého mrzáka   „Grblika”. Iste chudák nevládal utekať, kým jeho kamaráti popchli   kade ľahšie, on sa dal lapiť, lebo nevládal zaska­kovať tak ako oni.   Daňovi sa toto víťazstvo na­skrze nepáčilo, ale čože robiť: nepriateľ   je nepria­teľ, treba ho zajať, alebo aspoň urvať dáku trofej, čo len   kabaničku! A tak potom s kabaničkou Grblikovou tiahli oni   víťazoslávne dolu do dediny. Pravdepodobne kabaničku nevymenili za   vojennú vynáhradu, bo matka Grblikova ešte hrešila, že veď ovocie Pán   Boh pre všetkých ľudí požehnal a že čo z toho majú takú drahotu   robiť, tých dru­hých bol celý regiment, — ale čože, keď vedeli   utekať!
    </tei:p>
    <tei:p>
     Jedného rána zavítal pán kmotor Hrebenda do školy. Už dávnejšie   nebolo ho vidieť: cestoval a roz­nášal knihy po Slovensku. Doniesol   pozdravy a no­vinky so všetkých strán: z Liptova, zo Zvolena, z   Novohradu. Vítaný bol srdečne ako vždy a aj on sa privďačil, čím   mohol: tentoraz doniesol v šatôčke, už síce nebárs čistej, zaviazaný   uzlík a v ňom mak! Vedel, že pani kmotra maku nemá, nuž donie­sol, že   bude aspoň raz na rezance! Darček vďačne prijali a odložili a hosťa,   ako sa náleží, uhostili. Za­baviť sa on však nechcel, prišiel on   zavolať šar­vancov (a kto sa k nim pripojí) na výlet na Šáštie. Tento   vrch ho vždy veľmi vábil, hoci nevidel, ale on cítil sa tam hore tak   voľno a blažene. Vedel on cestu celkom dobre, i teraz ešte stojí   jeden dub, kde na svojej ceste odpočíval, a ten dub menuje ľud dubom   Hrebendovým. Nestačil svoj plán ozná­miť, už ho chlapci s jasotom aj   prijali, a berúc kapsičky, pakovali, čo mali: kúsok chlebíka,   sla­ninky alebo bryndzu na cestu. A horlive obklopili slepého starca,   pretekali sa o jeho priazeň, s kto­rou podá ruku jednému alebo   druhému. Zdanlive viedli ho oni, ale v skutočnosti viedol ich on.
    </tei:p>
    <tei:p>
     „Pustíme sa krížom cez Rúbanku.”
    </tei:p>
    <tei:p>
     Nebolo treba našim šarvancom dva razy pove­dať: „Poďme krížom   Rúbankou.” Oni už vedeli a rezko zaberali vyšliapaným chodníčkom.   Ktorý mal valašku, pýšil sa ňou a sotínal letorasty jelší vedľa   chodníka; keď tých nebolo, aspoň kde akú hlavičku kolociera. A čo   nemali valašku, to pa­ličkou dupkali na tvrdú skalnatú pôdu a   vyska­kovali vopred, zase nazpät k slepému svojmu vod­covi.
    </tei:p>
    <tei:p>
     Imro a Janko zo školy ako „kmotríčkovia” a horliví ctitelia   starého kmotríka, tiež čitatelia kníh básnikových, držali sa viac   vedľa neho, hoci aj im žilky hraly a pôda pod nohami ako by ho­rela.   Imro, študent, mal už len niekoľko dní vakácií, a preto rád užil   tento čas na výlet taký krásny. Janko vo svojich čistých bielych   nohavič­kách z činovate, ktorú usilovná mamika sama natkala a hábky   ušila, nestaral sa ešte o školu a rád bol, keď mu donát neprišiel na   rozum.
    </tei:p>
    <tei:p>
     Raňajšia hmla valila sa dolu do doliny, ako by prchala pred   víťazom, prebúdzajúcim sa k životu a panstvu. Lúče slniečka kúpaly sa   v rose drobnej trávy a niekoľkých kvietkov. Skaly, od vekov tu   naváľané, nikým nehýbané, machom obrastené, stlaly sa chodníkom a   vedľa neho chodník viedol miernym svahom na juhovýchod poza Temeno,   ktoré obíde, aby sa obrátil na severovýchod. Tak im to povedal a   ukázal palicou staručký slepec.
    </tei:p>
    <tei:p>
     Starec stúpal rezko, ale opatrne. Vedel on tieto chodníčky, ale   sám by prirodzene ísť nebol mohol. Mal pri sebe nielen malých   kamarátov, ale i dobrú pomoc v podobe palice, ostrým koncom   opatrenej.
    </tei:p>
    <tei:p>
     Na boku mal remennú kapsu a v nej kto zná čo všetko! Azda vzácne   knihy, alebo listiny, ruko­pisy, aké dostal alebo roznášal na cestách   svojich. I teraz — aspoň Janko to tušil — má náš starý pri sebe   knižku, vzťahujúcu sa na Šáštie a okolité vrchy. A už sa tešil Janko   tomu, čo počuje roz­právať o našom okolí.
    </tei:p>
    <tei:p>
     A ako stúpali hore, tak stúpalo i slniečko a hmly stratily sa   celkom. Chlapcom začínalo byť teplo, i hlásil sa smäd a tak začal   kdektorý vyťahovať hrušku alebo jabĺčko. Čo aká „šemendia” bola teraz   dobrá. V takom veku nevyberajú chlapci len samé „marianky” a   maslovky, dobrá je i „ovsianka”, a keď tej niet, i hnilička alebo i   plánka, taká ako hánka. Ta ďalej už začali sa obzerať, kde si   oddýchnu. Starík, ako by uhádol tajné túžby chlapcov, riekol:
    </tei:p>
    <tei:p>
     „Tamto, bračekovci, pod tým bukom budeme oddychovať.” A skutočne,   na kraji malej húšťavy rozkladal svoje krivé konáre starý buk.   Predošle mylne bolo napísané, že to bol dub. Duby v tom kraji   nerastú.
    </tei:p>
    <tei:p>
     Chlapci s jasotom prebehli čistinkou, ktorá ich od toho   vyžiadaného miesta delila. Hneď sa začali rozkladať v tráve a po   skalách, machom obrastených. Poshadzovali kapsičky a neboli by dbali   tu ukojiť hlad, zobudený čerstvým povetrím a rezkým pohybom. Ale v   tom im zabránil ich vodca, ho­voriac:
    </tei:p>
    <tei:p>
     „Pamätajte, chlapci, že je deň dlhý a cesta pred nami ďaleká.” —   „Ale my sme už hladní,” pro­testovali niektorí.
    </tei:p>
    <tei:p>
     „Zajedzte si po kúsku, len toľko, čo ukojíte hlad, inšie odložte   na obed. A smädilo by vás, vody tu niet, len pod samým vrchom na   žľaboch.” Chlapci poslúchli a túlili sa k starcovi. On sa obrá­til na   sever a palicou ukázal v tom smere. „Tam leží Blatinec. Odtiaľto   vidieť jeho boží chrám.”
    </tei:p>
    <tei:p>
     S výkrikom radosti prisvedčili chlapci, že ho vidia.
    </tei:p>
    <tei:p>
     „A táto úboč, čo sa tiahne odtiaľto a svrchu dolu ponad Blatinec,   Ľadovo a Korymovo, pamät­ná je tým, že tu plienili Tatári a konečne   boli i zahnatí. Tou stranou i dolu ku Hrišovej boly, ba ešte i sú   jamy a jaskyne, kde sa skrývali naši kres­ťanskí predkovia pred tými   krvilačnými psohlavcami.”
    </tei:p>
    <tei:p>
     „Prravda je!” zvolal Samko z jatky. „Ja som videl takú dierrru.   Korrrytovci sýpajú do nej krrompele.”
    </tei:p>
    <tei:p>
     Daňo sa tiež ohlásil: „Mamovka rozprávali, že keď sa tí psohlavci   oborili na tento kraj, pustošili a drancovali, kde čo našli. Ľud sa   pokryl do dier a jaskýň, i tamto na Hradovú a do toho kosto­líka, čo   je taký nedostupný pre toho, čo nevie o ňom. Len jednu dievku chytili   a tú prinútili, aby vyvolala tých druhých. A ona volala: Mara, Zuza,   Mišo, Jano, poďte, už psohlavci odišli! Tí sa dali vyvábiť a vyklamať   a potom ich tí psohlavci po­chytali a pobili!”
    </tei:p>
    <tei:p>
     „Tu vidíte, bračekovci, príklad, že čo nemôže nepriateľ, bárs aký   ukrutný a mocný, to vykoná zrada. Preto varujte sa zrady. Sami   nezraďte svojeť, svoju vlastnú krv, nepotupte mater svoju.”
    </tei:p>
    <tei:p>
     Chlapci ticho sedeli. Daňove oči uprely sa na staríka s   porozumením a súhlasom. Jeho charak­ter, sám od seba neprístupný   podlosti, upevňoval sa podobnými príkladmi a rozjímaním.
    </tei:p>
    <tei:p>
     „Na svete soužení míti budete,” citoval potom básnik-prorok, ako   by cítil, že toto proroctvo jeho vyplní sa doslovne na tomto teraz   malom a útlom chlapcovi a za ním na nejednom mladíkovi, čo nechcel   spáchať zradu krvi.
    </tei:p>
    <tei:p>
     Po tom občerstvení vstali a pobrali sa ďalej. Chodník stával sa   čím diaľ, tým strmším, namáha­vejším. Hlbokými výmoľmi driapali sa po   skalách, ktoré, pokryté lístím, tvorily neistú stupaj nohám, i tak   unaveným.
    </tei:p>
    <tei:p>
     „Ako v rozprávke: ideme starými horami, rúdnymi cestami,” povedal   Janko. Skutočne, také staré chodníky v tichej hôrnej samote nevdojak   privodia náladu poviestkovú a človek mimovoľne poddáva sa akémusi   kúzlu, ako by vyzeral a čakal, odkiaľ sa zjaví dajaký lesný duch   alebo víla.
    </tei:p>
    <tei:p>
     Konečne prišli k žľabom, kde ich čakala „voda ako oheň”. Čistá ako   kryštál, čerstvá ako ranná rosa. Napili sa naši výletníci do chuti,   ej, veď oni vedeli oceniť dobrú vodu, a jeden z nich, porov­návajúc   kapitánku s touto, povedal, že je kapi­tánka dcérou tejto tu a povedal   čosi. Potom sa pobrali ďalej. Nebolo už ďaleko na vrch, ale táto malá   hodinka bola najťažšia, tento kúsok cesty najteplejší. Býva to i na   cestách života tak, že púťou k určenému cieľu je posledný kúsok   naj­ťažší. Dochodili na vrch. Cez riedke stromy pre­zeralo nebo, obzor   na východe sa rozširoval. Chlapci, vidiac sa blízko pri cieli,   popchli, a po­smeľujúc sa, rozbehli sa, ktorý skorej príde na   vrch.
    </tei:p>
    <tei:p>
     „Chlapci, borrovnice!” kričal Samko a na ten po­vel vrhli sa   šarvanci v tú stranu, kde sa už zjavily malé kopčeky, pokryté   čučoriedkami, v tomto kraji borovnicami zvanými. Začali si chlapci   pochutná­vať na chutnom ovocí, ba, ako boli unavení, priamo posadali   do nich, aby sa lepšie popásli. Po chvíli niesly ruky, ústa a zuby   stopy požitého ovo­cia, nielen tieto údy, ale, ó, hrôza, Jankove biele   nohavičky, ako vstal z borovničia, vyzeraly husto bodkami posiate.   Prekvapený a trošku i zarmútený a zahanbený Janík obzeral si ozdobené   (Milka by bola povedala, že „vypucované”) nohavičky. Tem­ná obava   skrsla v ňom: čo povedia mamika a či sa to dá vyprať? Kto má škodu, o   posmech sa nech nestará, i tu tak, kamaráti smiali sa — a po chvíli   smial sa i on s nimi — kráčajúc za vodcom k py­ramíde. Dosiaľ, ako   dosiaľ by boli chlapci len ta potrafili, ale na tomto ohromnom   priestranstve, na tejto širočiznej pláni, voči tým tmavým horám a   vrchom by sa neboli vyznali. No vyznal sa ich slepý vodca. Zastal a   ukázal palicou, povedal: tamto má byť pyramída. A tam bola. Prišli   tým smerom ku hromade skál, ktorú inžinieri boli tam zanechali. Tu má   byť prostriedok vrchu. Blízko pyramídy složili sa naši výletníci,   chlapci hneď chceli oheň klásť, ba boli by kde aký suchý krík   podpaľovali, ale opatrný vodca bránil tomu, lebo ľahko bolo by sa   mohlo prihodiť nešťastie.
    </tei:p>
    <tei:p>
     Vybral teda miesto na vatru sám a dovolil chlapcom, aby doniesli   dreva i rozložili oheň. Ale že ešte nebolo poludnie, neobedovali.   Starík i tým napomínal chapcov k miernosti a k trpezlivosti. Povedal   im, že je nie radno na cestách a výletoch mnoho jesť, lebo tým   obťažuje sa človek a činí si postup ťažším. Taktiež neradno je piť z   každej vody, ktorú vidíme; vôbec čím menej potravy a nápoja berie   človek k sebe, tým bystrejší je do chôdze. To on skusoval na sebe,   keď celé dni pu­toval na cestách svojich.
    </tei:p>
    <tei:p>
     Do obeda išli si radšej výhľad pozrieť. Zaviedol starček svojich   kamarátov na bod, odkiaľ vidno Tatry. Na severovýchod od čistého,   modravého vzduchu vypínajú sa velikáni Tatier v sivom, ka­mennom   rúchu, na temenách lysých biele čiapky snehu. Chlapci, ako videli   Tatry, zajasali: „Tatry, Tatry!”
    </tei:p>
    <tei:p>
     „To tam je Kriváň!” kričí Daňo a jeho čierne oči blýskajú   radosťou.
    </tei:p>
    <tei:p>
     „Áno, ten je Kriváň,” dotušil básnik a pome­noval za ním všetky   druhé končiare s takou urči­tosťou, ako by bol len videl alebo znal   ich z vi­denia. Od Tatier obrátil sa ďalej smerom na vý­chod a tu   rozkladaly sa bližšie i ďalšie vrchy. Krá­ľova hoľa, Kohút, a toto,   hľa, kde strmia tie biele skaly, to je Muránsky zámok. A o tomto   slávnom hrade rozprával im i teraz, i potom pri ohníku, kde sedeli a   piekli slaninku, podivné histórie. Znal dejiny toho zámku a jeho   pánov i z počutia, ale najviac „dočítal” sa z knihy, ktorú napísal   Sa­mo Tomášik pod názvom: „Pamäti jelšavské a mu­ránske” a ktorú   doniesol i sem, aby si dal prečítať. Najviac predčítaval mu Janko zo   školy. Mal hodnú zásobu kníh v stole, ktorý odtisol, keď chcel vziať   knihu, a vediac, kde ktorá leží, vyňal tú, čo chcel, a povedal:   „Túto, kmotríčku, na tejto strane to stojí, nože mi to prečítajte.” A   keď mu i ne­skoršie teň istý kmotríček doniesol novú knihu, on vzal ju   zbožne do rúk a povedal:
    </tei:p>
    <tei:p>
     „Núdzteže sem, nech ju vidím.” To videnie pozostávalo z toho, že   ju jemnými prstami svojimi a so všetkých strán pozorne ohmatal. I tu   na vrchu rozprával im, že za dávnych časov cesty neviedly dolinami,   lebo tam boly močiare a húštiny neschod­né, ale, hľa, tadeto vrchom   viedla cesta od Fiľa­kova na Muráň a tak ďalej. Tadeto chodil Vešelín,   tadeto viedol tých „vojínov” svojich, čo za onej pamätnej noci dobyli   hrad Muráň, vlastne tiež len zradou. Odtiaľto ta dolu do doliny boly   hory, pralesy. Kostol hrišovský je z toho dreva posta­vený, ktoré tu   rástlo. A bola tam na konci dediny píla, i hovorí sa, že tá osada   okolo nej bola star­šia než sám Blatinec. Ale to je nie na uverenie a   ničím nepotvrdené.
    </tei:p>
    <tei:p>
     A zase ďalej napravo ukazoval a pomenoval náš slepec všetky doliny   a v nich posiate dedinky, a aby to chlapci skutočne poznali, opísal   každú, ako asi vyzerá. Ztadiaľto je výhľad uchvacujúci až na Matru.   Ukázal im smer, kde tečie Dunaj, odkiaľ pochodí to príslovie: „Vtedy   dobre na šuhaja, keď zahrmí od Dunaja!” To znamená, že v lete, keď   chlapci pasú po vrchoch, prichodia búrky z toho kúta od Dunaja. A   potom im ukázal vrchy Novo­hradské, Zvolenské — na západ, kde leží   povestná „Poľana”, zasa ďalej charakteristický, jánošíkov­skými   povesťami obotkaný Vepor. Konečne Brez­nianske hole a tu v popredí   blatinské vrchy, medzi nimi, hľa, Hradová, ako malý kopec, na ktorý   ako z rozmarnej hry čiasi ruka položila kamenný štvorhran. Všetko je   odtiaľto také malé a chatrné, a predsa také krásne. Duch okreje, cíti   sa vyvý­šený nad nízkosť tej hrudy, opája sa kúzlom širo­kej, večne   krásnej a od vekov nestarnúcej prírody. Ľudia sa umárajú za cudzími   krajinami, podni­kajú cesty nákladné, aby videli cudzie vrchy a ni­vy,   a medzitým nepoznajú svoj kraj, svoju otčinu. Nielen že ju nepoznajú,   ale často nepriznávajú sa k nej, ako sa hanbili za mater svoju   vlastnú, a tí sú skutočne, ako Kollár hovorí, ako „deti, do studnice,   z nejž sa napili, hádzejíce kamení a smeti”.
    </tei:p>
   </tei:div>
   <tei:div type="chapter">
    <tei:head>
     ZVON „GALANŠI”; MIŠOVO   DOBRODRUŽSTVO.
    </tei:head>
    <tei:p>
     Odjakživa nemajú chlapci milšej zábavy, ako driapať sa na vežu a   ku zvonom. Zvony a ich čudes­ná hudba, zunenie a dunenie, to ich vábi   a púta. Sotvaže malý dedinský fafrnok zamenil vigáň s no­havičkami,   prípadne s gatkami, už sa štverá hore krkolomnými schodmi na vežu a   len s krikom a plačom povoľuje, keď ho matka alebo pestúnka odtrhne   od veže. Naši chlapci poznali zvony hrišovské ako svoj vaček. A to   nie je málo povedané: vaček takého šuhaja obsahuje rozličné zaujímavé   veci. Napríklad, pozrime, čo skrýva Jankov vaček: tu je nožík, sopár   klincov, väčších i menších, kus špagátu, farbisté skielka, zlomok   prizmy z kostol­ného lustra, staré i nové (týchto veľmi málo)   krajciare, šatka, o ktorej nemožno riecť, že by bola čistá, chlp   konopí a v kabáte sväzok husacích pier, o ktoré orabovali on a jeho   spoločníci nevinné husi (oni to menovali „kaštrovaním”), keď sa pod   ochranou pastierok pásly tu na lúčke. Daňo mal ešte okrem menovaných   vecí i kremeň a ocieľku, kus dohánu, zápalky a často i kapslík. Potom   ešte i šváb, ktorý vzal otcovi, keď včely vykadil. V ča­se, keď   navštevovali školu, rozmnožil sa tento sú­kromný majetok ešte i o   ceruzky, grifle a kriedu.
    </tei:p>
    <tei:p>
     A tak chlapci, poznajúc zvony, zachodili s nimi ako so svojimi   kamarátmi. Spomenuli sme už, že za najvyššie dovolenie Mišovo, zvoniť   na večer, platil Janko hotovým, zväčša chlebom, lebo ten bol Mišov   najlepší kamarát.
    </tei:p>
    <tei:p>
     Že im to bolo zakázané? Práve preto ich to vá­bilo ta hore. Nemali   väčšieho pôžitku, ako keď rozkývali stredný a on im „galanšal”, to   vždy po prestávke, ako odzvonili, zasa začali a zvon im spravil po   vôli.
    </tei:p>
    <tei:p>
     Ale pán farár nemal horšieho, ako túto hru so zvonmi. Jeho takáto   vytrvalá hra doniesla často do zúrivosti. Zakazoval, trestal, všetko   darmo. Zväčša však ani nepodarilo sa mu polapiť vinníkov. Najviac ak   vytrpel Mišo, lebo bol v umení utekania čo najspozdilejší. Bol by   azda poslúchol a nepodnikol sám od seba podobné zábavy, ale   po­kušitelia boli vždy za ním a pokušenie ho našlo vždy slabého, nuž   dal sa zviesť.
    </tei:p>
    <tei:p>
     Raz večer dopustili sa naši chlapci spolu s Mi­šom zasa tohto   priestupku. Už na veži videli, že dnes iste dobre nebude, že dnes   nebodaj neobídu suchí, preto sa ponáhľali dolu. Mišo, ten strachom   nevedel ani, ako sa skotúľal dolu schodmi, ale dôveroval, že ho Daňo   zastane, a preto sa po­náhľal za ním. „Neboj sa nič, Mišo môj, skryjem   ťa, len sa za mnou!”
    </tei:p>
    <tei:p>
     Opatrnosť táto nebola zbytočná, lebo sotvaže chlapci zaskočili za   uhol veže k lúčke, už s druhej strany stál pán farár, ozbrojený   virgasom, hrozil im a poberal sa za nimi. A tentoraz hneď   interpeloval aj učiteľa, aby si s mendíkom robil po­riadok a tak   obidvaja duchovní otcovia pobrali sa za vinníkmi. Učiteľ vedel síce,   že „kaľfaktor” všetkého je Daňo, lebo Janko by bol poslúchol, keď   nie, bol by sa s ním porátal, ale nad Daňom on moci nemá. Jednako   tentoraz bol i on nahne­vaný, a keby ich bol na skutku pristihol, bol   by každý dostal svoje.
    </tei:p>
    <tei:p>
     Daňo utekal, Janko tiež nelenivý, vzal nohy na plecia, len Mišo,   majúc slabé nôžky a silnejšie bruško, už pri včelíne nevládal a začal   plakať tenkým, piskľavým plačom detí nenormálnych. Očervenel v tvári   ako rak a puchtal ako kŕmna hus. Tu Daňo povie: „Sem sa, Mišo, do   včelína, neboj sa, skryjem ťa.” Vo včelíne bolo už viac úľov vybraté   do radu, medzi včely postavil Daňo prázdny veľký drevenák, v ktorom   už dáv­nejšie včely nebývalý, lebo mal puklinu, a do to­ho vpratal Miša   postojačky. V kolenách sa musel pokrčiť. Hlava by mu bola vyzerala   von, ale Daňo rýchlo založil na ňu slamený vrchnák z rozo­bratého   slameného úľa. Mišovi bolo tesno, ledva puchtal, len dobre, že ešte   tá škára tam bola, ale od strachu by sa bol vopchal aj do myšacej   dierky, nielen do tohto úľa. Nestačil sa utíšiť a „zatajiť”, už   chlapci fuk vyšnými dverami von do sadu a v tie časy nižnými pán   farár a pán rechtor. Obaja ozbrojení virgasmi a rozhnevaní na tých   „lotrov, šibalov nešeredných, canis ich mater”.
    </tei:p>
    <tei:p>
     „Ušli nám, kmotre, ušli zasa tí bezbožníci,” po­vedal pán   farár.
    </tei:p>
    <tei:p>
     Učiteľ sa uškrnul, lebo ho už hnev, ktorý ten­toraz nebol veľký,   prechádzal.
    </tei:p>
    <tei:p>
     „Hja, domine spectabilis, tí majú lepšie nohy ako my.” A pritom   preložil fajočku z jedného kúta úst do druhého a chystal sa, že si   ide zakresať.
    </tei:p>
    <tei:p>
     „Adanimam, keby som ho v taký čas dostal, rozdrapil by som toho   zd...” riekol farár. „Čo robiť? Čakať ich tu?”
    </tei:p>
    <tei:p>
     „To by bolo daromné,” odtušil učiteľ, „tí sú už dakde v Rúbanke a   je otázka, či prídu tadetu. Veď sa oni vrátia. Ja si Janka vezmem „ad   coram”, a oni nech si vezmú svojho Danka.”
    </tei:p>
    <tei:p>
     Chvíľku postáli, potom sa vrátili domov. Chlapci-previnilci prišli   domov, dostali síce trest, ale nie veľký, lebo s jednej strany hnev   sa už pominul, s druhej povážilo sa, že veď je to nie taký veľký   priestupok, aby bol prísne stíhaný. O Mišovi sa nazdali, že aj on už   prišiel domov. Ale tomu bolo súdené prežiť tej noci ešte čudné   dobrodružstvo, o akom sa jeho malému rozumčeku ani nesnívalo. V   strachu, a potom omámený dusnou vôňou vos­ku a včiel, nevedel, čo sa s   ním stalo. Či zdriemol a či čo. Ani to nevedel, či je noc, či deň, či   bdie a či sa mu sníva, keď počul vedľa seba hlasy, a to hlasy   neznáme.
    </tei:p>
    <tei:p>
     „Kotriho že si, kamarát?” opytuje sa jeden hlas. „Počkaj, nech ich   poťažkám!” odpovedá toť dru­hý. „Aleže ho aj s podložkou chyť, aby sa   ti včely nevzbúrily,” napomína ten prvý, ktorý iste už mal so včelami   isté skúsenosti.
    </tei:p>
    <tei:p>
     „Totoť, kamarát, to je, na mou hriešnu, ako nabitý. Ten má medu   okolo pol centa!” A to vám bol ten istý drevenák, v ktorom čupel   Mišo. „Pre­stri tú plachtu, položíme ho, aby nám včely cestou galibu   nerobily.” Chlapi zodvihli úľ, položili do plachty a zaviazali. Potom   ten jeden podvihol to­mu druhému batoh na chrbát a pobrali sa.
    </tei:p>
    <tei:p>
     V tie časy sa Mišo začal preberať a zamrnčal. Chlapi, nevediac,   odkiaľ ten hlas prichodí, naľa­kali sa, mysliac, že kdesi vo farskom   sade straší. A preto tým rezkejšie popchli a stúpajú hore sa­dom k   Rúbanke, iste dakde na salaš. Ale mrnkanie, vzdychanie a frnkanie sa   opakuje.
    </tei:p>
    <tei:p>
     „Ty, Ďuro, to ti je, prisám, nie s dobrým. Veď toť úľ ako by bol   živý. A voľač’ sa mi v ňom mechrí a skučí. Nach som dobrý, ak je to   nie porobenina!”
    </tei:p>
    <tei:p>
     Ďura tiež nadchodil strach, lebo polnoc nie je ďaleko a odjakživa   sa vraví, že vo farskom sade straší. „Tuž ale, bysťu dade, veď sme už   von zo sadu, a to len ak mraučí, tak mraučí.” Že by ta­kéto zvuky a   ľudské hlasy od včiel pochodily, to len nemožno veriť, veď už nejeden   úľ takto od­niesol a vyšvábil, a to sa mu ešte neprihodilo!
    </tei:p>
    <tei:p>
     Dosť vysoko už boli, keď zastali. A tu zreteľne počuli:
    </tei:p>
    <tei:p>
     „Jaj, jaj, jaj! Kdeže ma to nesiete? Jaj, jaj, jaj!”
    </tei:p>
    <tei:p>
     „Počuješ?” šepce Ďuro. „Otrep čerta a ratuj svoju dušu!” Ten druhý   rozviazal uzol plachty, a neobzrúc úľ, shodili ho s chrbta a zaberali   hore k salašu. Za nimi niesol sa nárek úbohého Miša a zaháňal   poverčivých zbojníkov do hory.
    </tei:p>
   </tei:div>
   <tei:div type="chapter">
    <tei:head>
     „VYNALEZENIE” PUŠNÉHO PRACHU, JARMOK   A ŠKOLA.
    </tei:head>
    <tei:p>
     Jeseň pokročila, ale naša dedinská mládež ešte vždy užívala zlaté   dni slobody. Veď v našej dedine odjakživa zachovala sa tradícia, že   sa škola začala len po blatinskom jarmoku. Vtedy mamičky predaly husi   alebo plátna a za utŕžené peniaze zaodely deti svoje. Tu kupovaly i   šlabikáre s kohú­tom, s ktorými potom deti hrdo a sebavedome kráčaly   do školy.
    </tei:p>
    <tei:p>
     Naši šarvanci usporiadali veľké vojenské cvi­čenie vo farskom sade.   Daňo, ktorý vždy unúval Srnčíka, aby ho zasvätil do umenia   vojenského, viedol „mužstvo” svoje, ozbrojené drevenými šab­ľami,   puškami, kušami a zásobou strielok. Raz, dva, raz, dva, kráčali hore   sadom, a keď Daňo myslel, že sú na mieste, zvolal: holt!” Obrátiac sa   ku „chlapcom”, muštroval ich pozitúry. A veru nebol cele spokojný s   nimi, lebo jeden zastal pravou, druhý ľavou nohou napred a niektoré   postavy, shrbené a skrčené, neslúžily k úcte vo­jenskému stavu.
    </tei:p>
    <tei:p>
     „Ako to stojíte? Mišo, nevieš regulu? Nohy rov­no, a nie tak ako   kačica, brucho dnu, prsia von!”
    </tei:p>
    <tei:p>
     Mišo sa naprával, ako vedel, ale celkom podľa reguly to nebolo.   Pritom sa mu tvár smiala, ústa široko roztvoril, ruky pritisol tesne   vedľa kolien (boly hodne dlhšie ako po kolená), ale ani pri jeho   dobrej vôli nedostalo sa mu pochvaly.
    </tei:p>
    <tei:p>
     Ďalej komandoval Daňo svoju čeliadku, ale keď prišlo na komando:   „Fajér!“, zarmútil sa, lebo jeho puška nevydala ohňa. Čo je z takej   vojenskej hry, kde niet zbrane, a čo z takej zbrane, ktorá nevypáli,   nezabíja? Čo sa už natrápil za ten pušný prach, čo všetko podujal, a   všetko podaromnici. Už by ho bol i kúpil, lebo peniaze by si bol   „za­opatril”, ale jemu alebo z kamarátov daktorému by ho v Blatinci i   tak nedali, lebo i tam už znali jeho náruživú, nebezpečnú   žiadosť.
    </tei:p>
    <tei:p>
     V ten deň Janko neprišiel na vojenské cvičenie a možno, že by sa   mu od prísneho veliteľa bolo dostalo pokarhania alebo príslušného   trestu, keby sa nebol ešte zjavil. Hra dochodila ku koncu, keď Janko   bežal hore sadom, zadychčaný, rozčúlený, a držiac v ruke knihu, kýval   ňou a volal: „Hurá, chlapci, máme už pušný prach!”
    </tei:p>
    <tei:p>
     Chlapci sa obzreli, a zabudnúc na disciplínu, vyšli z gliedy, ba   pustili sa oproti Jankovi. Janko ukazoval im knihu: Fejérpatakyho   kalendár! Všetci zastali v nedorozumení, mysleli, že kamarát nesie   pušný prach hotový, a on miesto toho ukazuje im starú knihu. Daňo   vytrhol Jankovi knihu a spýtal sa troska opovržlivo a nedôverčivo, čo   chce s tou knihou.
    </tei:p>
    <tei:p>
     „Tu to stojí, tu,” hovorí zadychčaný Janko.
    </tei:p>
    <tei:p>
     „Ale čo?” spytuje sa Daňo netrpezlive.
    </tei:p>
    <tei:p>
     „Nuž, ako sa robí pušný prach!”
    </tei:p>
    <tei:p>
     Toto slovo zelektrizovalo Daňa, a schytiac kni­hu, vrhol sa s ňou   na pažiť, roztvoril ju a začal hľadať. Janko mu ukázal, kde to stojí,   obaja sa ponorili do čítania, zabudnúc na súdruhov, ktorí potom už na   svoju päsť zabávali sa, ako vedeli.
    </tei:p>
    <tei:p>
     Ale Daňo pustil sa do študovania známeho re­ceptu, ako keď kuchárka   s pozornosťou dáva sa do čítania predpisu na chutnú lahôdku. A   čítajúc, hútal pritom, ako dostane a rozváži potrebné sú­čiastky   vyžiadaného pušného prachu! 74 čiastky sanitry, — čo je sanitra a kde   ju dostane? — 16 čiastok švábu, oj, ten má, na šťastie zadováži si ho   z otcovej zásoby, a 16 čiastok uhlia z liesko­vého dreva, čo len to,   liesok narúbu hocikde a uhlia si napália sami. A čo sa vážok týče,   tie si tiež urobí. Do práce teda, do práce! S vyjasnenou tvárou vstal   a hneď vydal rozkazy. Zajtra ráno mali chlapci ísť rúbať liesky a nad   sadom, na prí­hodnom mieste, majú ich složiť, kde potom založia   „míľu”. Janko pôjde do Blatinca po sanitru (jemu by ju nedali, to   tušil podľa predošlých skúseností). Len o tom sa dozvie, čo je tá   sanitra a kde ju pre­dávajú. Preto hneď zo sadu sobral sa k „mamovke”,   ktorá vyhládzala konope pred domčekom, a rovno ju oslovil:
    </tei:p>
    <tei:p>
     „Mamovka!”
    </tei:p>
    <tei:p>
     „Čo, syn môj, čo?”
    </tei:p>
    <tei:p>
     „Čo je to sanitra?”
    </tei:p>
    <tei:p>
     „Sanitra?” spytuje sa stará žena s udivením a rozmýšľa, čo zase   kutí Daňo. Ale na pravú príčinu starenka zďaleka neprišla. Sanitru   poznala ako nie nebezpečnú vec, potrebnú v istých prípadoch v   do­mácnosti, povedala, že ju v Blatinci dostať v apatieke.
    </tei:p>
    <tei:p>
     To bolo Dankovi dosť; i vypravil Janka hneď zrána do mesta, aby ju   doniesol, a to za tri groše. Potom si spravil vážky z veľkého jablka,   aké rástly pod menom funtovky v školskej záhrade, a keď si vypálili   uhlie, rozvážil veľmi pozorne súčiastky a podľa udaného predpisu   pripravil a pomiešal. Bola toho malinká hŕbka, ktorú vysypal na   papier. Tešil sa tomuto výdobytku, ako azda teší sa che­mik vo svojej   „kuchyni” podarenému experi­mentu.
    </tei:p>
    <tei:p>
     A že bol podarený, to skúsili skoro, keď jeden zo súdruhov, chtiac   vedieť, či vybúši, zapálil. A tu milý pušný prach vyfúkol a zasyčal a   buchol rovno do nosa Mišovi, čo sa zohol, aby to lepšie videl. Ale na   šťastie nebolo toho veľa a tak i nešťastie nie veľké. Rovnaký účinok   mal aj experiment s kapslíkom, ktorý položil ktorýsi na skalu a   dru­hou udrel naň, nasledoval výbuch, jeden obišiel s oškúleným   palcom, druhý s opáleným nosom.
    </tei:p>
    <tei:p>
     A do týchto radovánok prišiel prísny rozkaz, že sa má otvoriť   škola a začne sa vyučovanie! I blatinský túžobne vyčakávaný jarmok   prišiel. Hneď zrána, ba ešte pred dňom, bolo počuť melodické   spiežovce na statkoch zvoniť, cesta oživla, ľudia, kone, vozy, rožný   statok tiahli cestou, a kde sa sišli známi, pozdravovali sa, i ozýval   sa živý, čulý rozhovor. Pri skalici rozložil sa slepý žobrák a   spieval svoju obvyklú nábožnú pieseň, ale ná­božnosti nebolo,   vzťahujúc ruku k mimoidúcim, upozorňujúc na svoju biedu a nedostatok.   A ľudia tu i tu hodili mu ten krajciarik do klobúka umasteného, za čo   obdarený spustil celý chválospev a požehnával darcu, ako len vedel   najvyberanejšími slovami. Naopak, keď sa mu dostalo od daktorého   furtáka miesto almužny dákej poznámky, nevzal to za žart, ale na   jedno slovo padlo desať takých, ako by mlatkom na nákovu udieral.   Popoludní pridružily sa k nemu i deti z dediny a mendíček Mišo. Deti   tu čakaly matky svoje a dary, ktoré maly matky priniesť. Vyzeraly   túžobne, kedy sa zjaví na zákrute postava ženy v obrúsku, ale ktorá z   tých, čo išly pospolu domov, je mamička.
    </tei:p>
    <tei:p>
     Každé z detí s radostným krikom túlilo sa ku svojej materi,   vypytujúc sa, čo mu doniesla, a sia­hajúc po vytúženom predmete. Bol   to hneď nožík s červenými črienkami, čo vzbudil u šťastného ma­jiteľa   obdiv a radosť, u druhých však úžas a často i závisť; tu zasa   harmonika, tam koník, čo mal píšťalku namiesto chvostíka, drevená   bábka, srdce medovníkové a šatky od výmyslu sveta. Potom čižmičky,   kožúšky, látky na teplé šaty ukazovaly sa vytešeným zrakom detí, no   najviac boly to šla­bikáre, čo budily úctu a radosť zároveň. Šlabikáre   s kohútom, ktorý v pyšnej pozitúre stojí nad hniez­dom, plným vajíčok.   Deti žobraly o dovolenie, aby si mohly samy niesť poklady svoje, a   keď sa im toho dostalo, pritisly tesno k sebe „jarmočnô”, nasledovaly   matky svoje do dediny. Ach, ale nie všetky kráčaly tak hrdo, tak   šťastne ku skromným príbytkom svojim! Nejedno smutne pozeralo na   šťastné družky alebo druhov, túžobne hľadelo, ktorá ruka sa otvorí,   aby aj jeho obdarovala, ale tá, čo by to urobila, už hlivela v hrobe   a zarmú­tené dieťa, sklamané v nádeji neistej, že nájde sa predsa   dakto, čo myslel naň, odchádza smutne domov medzi ostatnými. Večerom   odchodí i slepý žobrák, aby kdesi v krčme užíval radosti, jeho túžbam   zodpovedajúce.
    </tei:p>
    <tei:p>
     Teraz už mohly ísť deti do školy; doma nie sú potrebné a sú   zaodeté. A čo sú nie zaodeté, tie aj tak už inak nebudú, dakto im len   dáku odhodenú hábku podaruje, aby aspoň zimu netrpely.
    </tei:p>
    <tei:p>
     Cestou do školy stretajú sa ženičky, vedúc za ruky deti, i   pozdravujú sa a vyprávajú si o uda­lostiach dňa. Škola čaká na malých   obyvateľov vy­bielená, lavice a táfle sú vyšúchané. Príchodzie ženičky   vedie pani rechtorka do izby, víta ich, núka sadnúť, kým učiteľ dieťa   zapisuje. Mamičky šeptom a s príslušným posunkom hovoria: „Nech   prijmú vďačne,” a podávajú šatôčkou zakrytý ta­nier s hrachom (často   splesneným) alebo geršňou a fazuľou. Pani rechtorka ďakuje, odloží   dar a núka chlebíkom. Ženička odkrojí s poďakovaním tenučkú skyvôčku,   aby neohrdila, a dieťa hanblivo prijíma jabĺčko alebo oriešky z rúk   dobrej pani rechtorky. Teraz je v škole hojnosť! Strovy „quantum   satis”, ešte i vajíčko dajaké, nuž netreba sa báť hladu cez dlhú tú   zimu. Hľa, i dreva donášajú deti po jednom polene.
    </tei:p>
    <tei:p>
     Podľa pochopu nášho ľudu a podľa jeho vlast­ných skromných potrieb   nechýbalo teda pánu rechtorovi a jeho rodinke nič inšie, len ak by   „vtáčie mlieko”. Jednako ten človek často zadumaný sa trápil, ako   vychová svojich sedmoro detí. Zvlášte teraz, keď nová starosť zaľahla   nad domom, ra­dostná — a predsa ťažká: vydaj druhej dcéry, Julky,   Milka už bola „zaopatrená”, Ľudovít odišiel do Prahy na   konzervatórium, kam ho tiahla ne­odolateľná túžba a nevšedné nadanie.   On si už zarábal sám na seba hodinami na klavír, ale pre­dsa ešte mal   ďaleko k cieľu. Dve dospelé dcéry, Julka a Linka, pomáhajú v dome   matke, ale len dovtedy, kým nepríde ženích, aby ich odviedol. Obe   boly hodné, skromné a príjemné a vzbudily pozornosť a náklonnosť u   ľudí, zvlášte u tých mla­dých.
    </tei:p>
    <tei:p>
     Vtedy ešte nesháňali sa mladí ľudia výlučne za bohatým venom. I   vtedy neopovrhovali tými po­vestnými päť p, kde boly pohromade, ale   osobná hodnota, dobré vlastnosti srdca i ducha vtedy ešte boly značne   vo vyššej cene ako dnes — a často vyvážily aj truhličku s   dvadsiatnikmi, keď na nej sedela osoba ináč nepríjemná alebo ošklivá.   Slo­vom, vtedy i chudobné devy, keď boly ináč hodné a zdravé, ale   zvlášte pracovité, maly právo a vý­hľady na vydaj. A preto azda   ženskej otázky ešte nebolo. Poriadnej devuške išiel i vtedy chýr   naši­roko a ďaleko; chýr taký neniesol telegraf, ani pohľadnice s   fotografiami, ani platení agenti, ale podaním a „poradením” vandroval   z doliny na do­linu. „Poradím ti muža” nebol hluchý sľub, ale   skutočnosť, ktorú vykonávaly dobroprajné tetušky a báčikovia (títo   menej ako tamtie).
    </tei:p>
    <tei:p>
     Podobný chýr o školských dievčencoch zaletel i na druhú dolinu, až   hen do veľkej železnej maše, do skromného príbytku úradníčka maše. A   odtiaľ sa vybrali vohľači presvedčiť sa na vlast­né oči, či ozaj ten   chýr zodpovedá pravde. Možno, že tá istá fáma, čo odniesla chýr ten   na druhú do­linu, doniesla druhý nazpät, aby v škole boli pri­pravení   na vzácnu návštevu. Hostia prišli a prijali ich s príslušnou   vážnosťou, vďačnosťou a vľúd­nosťou, ako to duch času a etiketa   vtedajšej spo­ločnosti prikazovala. Predložili im pokrmy chutné, ale   len také, aké sa v podobnom prípade predkla­dajú. Napríklad nedali im   „bryndze, aby nešli indze”, ale usilovali sa predložiť niečo od   bravčo­viny, keď nebolo prasiatko. Slovom, obed jedno­duchý, ale   chutný.
    </tei:p>
    <tei:p>
     Po obede mladý zať — veľmi elegantne oble­čený, s prsteňmi na ruke   — zavolal na Janka. Janko skočil na rovné nohy a postavil sa pred   ná­dejného švagra i spýtal sa, ako sa patrí, zdvorile: „Čo   rozkážu?”
    </tei:p>
    <tei:p>
     Mladý pán siahol do vačku a vyniesol z neho za hrsť peňazí. Bolo   tam hodne dvadsiatnikov, ba i jeden tvrdý toliar. Z tých vyňal   dvadsiatnik a riekol: „Či by si mi nešól doniesť cigaróvy?”
    </tei:p>
    <tei:p>
     Janko kývol hlavou, že pôjde (s radosťou). Vzal dvadsiatnik a už   len letkom počul, že má doniesť štyri kusy a ostatné drobné aby   nestratil. Čosi-kamsi už bol doma a oddal svedomito i „cigaróvy”, i   peniaze. Ander, tak sa menoval nádejný švagor, prijal oboje a potom   veľkodušne vtisol Jankovi šesták do rúčky.
    </tei:p>
    <tei:p>
     „Tu ti, Janko, za posluhu.” Chlapec sa zdráhal, ale prijal.   Bleskom kmitla mu hlavou myšlienka, že i týmto zveľadí svoj malý   poklad. V jeho očiach bol tento Ander strašný boháč. Ako dobre bude   sestre Julke, keď bude mať toľko peňazí! (No, nebolo jej veľmi dobre   — nebola šťastná a o nie­koľko rokov zomrela.)
    </tei:p>
    <tei:p>
     Hostia odišli, ale ostala nová starosť: že prídu zasa a zasa a že   treba chystať výbavu. Kým sa mamika a dievčatá o tom radily, potom   strihaly, šily — s pomocou a poradou rozumnej a rozšafnej pani   krstnej z Blatinca — za ten čas otec priťa­hoval Janka k „liternému”   umeniu a ku klavíru. Pripomenúť treba, že Imricha dali ešte do   gymnázia a Frica, na radu dobrej panej z papierne, za cuk­rárskeho   učňa.
    </tei:p>
    <tei:p>
     Tomovič ako výtečný organista chcel i Janka v hudbe vzdelať a   aspoň počiatky tohto umenia mu poskytnúť. Vzal noty a ukázal   chlapcovi, čo je na prvej čiarke, na prvej prázdnine, na druhej   čiarke, na druhej prázdnine, potom, čo je nad a pod čiarkami, a zasa   ako sa menujú tie noty, čo majú raz cez hlavu, a tie, čo raz cez   hlavu, raz cez krk a to pod a nad čiarkami, až kým neprešli celú   škálu. Janko napínal rozumček, kým sa to naučil nazpamäť ako amen — a   potom to musel ukázať i na klávesoch. A keď to už aj tam našiel, dal   mu otec noty a povedal: hraj! Janko hral, to sa vie, ale ako? to bola   iná otázka. Lebo noty poznal, ale takt a čo je celá, čo pol a čo   štvrťnota a za koľko má ktorú zadržať, o tom on poňatia nemal. Hral,   ako vedel, a čo mu vrčalo, to si naprával, kým mu lepšie znelo — a   ucho neurážalo. Lebo otec ho nikdy nepočúval, nikdy nepochválil. Bol   i tak na slová skúpy, zvlášte doma a keď bol zadumaný. Ale ináč rád   si i s deťmi zavtipkoval, ako napr., keď sa ich spýtal: „Deti, či nám   je táto osoba ro­dina?” A deti povedaly: „Veď sú nám to mamika!” „No,   veď to, aby sme ju darmo nechovali.” Alebo, keď daktoré si chutne   ujedalo raňajky, podotkol s úsmevom: „Len si založ, radšej za rána   dač’ ako cez deň nič.”
    </tei:p>
    <tei:p>
     Aby svoje muzikálne vlohy Janko aj prakticky využil, chodil k   organu a pomáhal mechy ťahať a spievať. Spieval tak horlive, že   prekričal i organ a ľudia jeho hlas obdivovali; starý Radňan, ten   hlavou krútil a neraz pred kostolom vážne prehovoril: „Verrabože,   hajjaj, verrabože bude z Janka rechtor, verra bude, hajjaj, akurátny   rechtor, hajjaj!” Ten istý starík, keď Janko asi o desať rokov nato   prišiel domov ako kandidát teológie a s dovolením pána farárovým   kázal, povedal, uka­zujúc na Jankove fúziky: „Verrabože kňazovi   nenačim, verrabože, nenačim, kňazovi nenačim, nenačim bajúzy,   nenačim, hajjaj, haj, jaj!”
    </tei:p>
    <tei:p>
     Hlásal teda Janko pri boku otca svojho a vyťa­hoval, čo mu hrdlo   stačilo. Nebol by býval div, keby od toho spevu zatriasly sa tie   steny (dre­vené) — a keby sa boly splašily tie čudné postavy na   obrazoch, ktorými boly chóry pomaľované. Obrazy, každý osebe jeden   štvorec, vyrážajú tú istú myšlienku a na každom vidno oblaky a pod   nimi strom (niekde i viac). Na daktorých sú i vtáci nebeskí, zvery a   ľudia. Ale najviac je len tých, čo oblaky a stromy jedine vývodia. Na   jed­ných sú oblaky nevinné ešte a stromy stoja ticho a nehybne, na   inom už je strom ako by víchrom rozkolísaný a oblaky celkom nízko, —   a zasa na inom je už strom cez poly rozpáraný a z oblaku vidno   červený blesk. Vidno i pelikána, ako si zo­bákom rozpáral prsia a ako   červená krv tečie z rany otvorenej. Ale čo najviac úžasu budí a   de­tinskú fantáziu zaujíma, je lovec s puškou. Lovec ten drží pušku   troška nespôsobne a mieri ňou pravo — do zeme, kým medveď, vztýčený   oproti nemu, stojí na skalisku a naboku zajačik nevinný, ako by si z   toho všetkého smiešky robil.
    </tei:p>
    <tei:p>
     No divy sa dnes už nestávajú, ale stalo sa inšie. Jednu nedeľu pán   farár odišiel do filiálnej cir­kvi odbaviť služby božie — a tu mal   kázať len učiteľ, keď tento kývol na Janka, vstal a kázal synkovi   sadnúť si za organ, aby ďalej a do konca organoval. Janko poslúchol,   zachytil tón a ďalej hral na organe, kým chlapci, kamaráti, mechy   ťa­hali. Nikdy nepomyslel, že by ho mohla pochytiť dáka bázeň, ale ako   už tam sedel a organ začal hučať, začalo to hučať i okolo neho, celý   svet sa točil a on s ním; pred očami sa mu tmilo, chrbtom mu bežal   mráz i pochytila ho triaška, že mu len tak kolená jedno o druhé   klepaly. Keby nebolo bývalo strachu pred prísnym otcom, k tomu ešte i   troška ambície, bol by nechal organ tam, sletel dolu schodmi a skryl   sa dakde do myšacej dierky, ale premohol bázeň, a hral, ako vedel.   Preludoval i sprevádzal ťažkú pieseň: „Díky Bohu vzdejme”, možno, že   dakedy „nevedela pravica, čo činí ľavi­ca”, item dokončil. Medzitým   otec sišiel s chóru, pomaly prešiel cez kostol a vyšiel na kanceľ.   Keď Janko dokončil, nečakal on kázeň, hybaj dolu schodmi a rovno   domov do chyžky a za pec. Ztade ho potom na obed mamika vytiahli a on   len tak kradmo pozeral na otca, či je nie nahne­vaný. Nahnevaný nebol,   naopak, zdalo sa Jankovi — a deti v takom prípade sú veľmi bystroumné   — že otec sa potuteľne usmieva, že mu v kútikoch úst sedí utlmený   úsmev. Vydýchol si teda a oddal sa s novou chuťou do obeda.
    </tei:p>
    <tei:p>
     V tú zimu priťahovali otcovia chlapcov svojich ešte prísnejšie k   učeniu. Teraz sa učili vokabule hen v trojakej reči, dakedy ešte   prišla i nemčina k tomu, nuž mali dosť čo prežúvať. Donáta museli,   pravdaže, znova „pertraktovať”, a to bolo to naj­horšie. Či div, že   takéto trápenie ducha a tela spríkrilo sa šarvancom a že, keď len   mohli, unikli mu ku kolesni, kde celú zimu mlatci mlátili na toku   zbožie dežmárske? Za kolešňou boly vy­soké stohy slamy a na tie sa   škriabali chlapci naj­radšej, hoci ich mlatci odtiaľ durili, lebo im   prácu hubili. Ale Daňovi mlatcovské zákazy nezabránily v zábave, on   sa len i ďalej škriabal na stohy a spúšťal sa dolu. Raz sletel   rýchlosťou blesku na sane tam opreté a ako, ako nie, rozpáral si nohu   spolu s nohavičkou, ale on len v prvom pocite vy­kríkol bolestne,   potom, nedbajúc na krvácajúcu ranu, chcel sa ďalej zabávať, no musel   sa podvoliť, aby mu ranu povymývali a obviazali. Hneď ho mamovka   začali tešiť: „Nešťastný, nezbedný chlap­čisko! Dakde sa ešte dobiješ!   Hľa, už môžeš ísť za vojaka, nebodaj si už vyslobodený od vojenči­ny!”   Hrozná to potecha pre Daňa! On nebyť vo­jakom! Zbledol nielen od   bolesti, ale od hroznej tej obavy. A nadto ešte tá neznesiteľná   pokuta: domáci árešt, dlhotrvanlivé hojenie sa špatnej ra­ny, ktorú   zavinil hrdzavý klinec v starých, tam pohodených saniach! Dlho sa   nemohol uspokojiť s myšlienkou, prehodenou utrápenou mamovkou, že by   on nemal byť vojakom! Vôľa božia však bola, že nemal brať do ruky   meč, ktorý zabíja, ale mal bojovať mečom Slova božieho, ktoré dáva   život.
    </tei:p>
    <tei:p>
     Ešte jedna udalosť zatriasla dušou mladého chlapca a dala mu   podnet k vážnemu rozmýšľaniu.
    </tei:p>
   </tei:div>
   <tei:div type="chapter">
    <tei:head>
     „DOBRE SA MAJTE, ZDRAVÍ   OSTÁVAJTE.”
    </tei:head>
    <tei:p>
     V susedstve býval mnohovážený muž a gazda, Martin. Jeho „hospoda”   stála tesne vedľa domku, v ktorom bývali mamovka. Bol príbuzný   mamovke, a každý, kto ho poznal, ho ctil a vážil. Žil statočne, ako   Pán Boh prikázal, neublížil nikomu, každé­mu prial, svoje si chránil,   opatroval, cudzieho ne­žiadal. Ľudia, ako rečeno, ho ctili, ale našli   sa i takí, čo si posmešky robili z neho, najmä preto, že kedykoľvek z   domu odchodil alebo sa od da­koho odoberal, robil to tak vážne, ako by   sa lúčil na večnosť. Keď ho za túto zvláštnosť doberali, on sa bránil   príslovím: „Na hodinu ako na deň, na deň ako na týždeň, na týždeň ako   na rok a na rok ako na večnosť.” Alebo: „Smrť istá, ale hodinka   neistá.”
    </tei:p>
    <tei:p>
     Jedného dňa vo fašiangoch bol tento gazda po­volaný do školy k   akejsi obecnej porade. Učiteľ býval dovtedy i notárom obce a za   biednych 40 zlatých šajn písal kontrakty, kúpnopredajné smluvy a   všetko, čo do tohto odboru patrí. V tento čas však akýsi mladý   vetroplach, menom Mrlian, pri­šiel do obce za notára a v ten deň i on   bol pozvaný do školy na obed.
    </tei:p>
    <tei:p>
     A že patril medzi prvých, bol i náš gazda a su­sed povolaný. Doma   sa pekne pristrojil, čisto ob­liekol, vlasy pred malinkým kúskom   zrkadla, čo bolo cestom prilepené na stenu, si uhladil a vzal čiapku,   poberal sa von. Gazdiná sa ešte opýtala, kam ide. On jej odpovedal,   že do školy, a vo dve­rách sa obrátil a riekol: „Dobre sa tu majte,   zdraví ostávajte! Nech vás Pán Boh opatruje.” S tými slovami zatvoril   dvere a vážnym krokom šiel dvo­rom a ulicou ku škole. Gazdiná sa   zasmiala a po­vedala prítomným domácim: „No, či ste to počuli? Ako by   sa navždy odoberal, a ono ide len do školy!”
    </tei:p>
    <tei:p>
     V škole po porade bol pripravený obed, ktorý rozkázal richtár a   pani rechtorka uvarila. Prítom­ný bol i pán farár i mäsiar a krčmár   Sekan, vôbec všetci čelnejší občania. Naši chlapci sedeli pod pecou,   prizerali sa a počúvali rozumné reči vážnych ľudí, lebo v taký čas   rozprávajú sa len samé rozumné reči. Pri konci obeda vstal spomínaný   gazda, aby sa cez stôl načiahol po sáčok s dohá­nom, ktorý mu podával   jeden zo stolujúcich. V tie časy Mrlian nepozorovane vytiahol zpod   neho sto­lec, na ktorom sedel, a ako si gazda chcel sadnúť, spadol na   zem a bez slova, bez vzdychu ostal ležať. Mrlian sa zo svojho kúsku   zasmial hlasito, zasmiali sa i poniektorí z prítomných, ale keď   videli, že sa gazda nehýbe, prešiel ich smiech. Učiteľ samý prvý   skočil, dvíhal padnutého, ale hlava mu odvisla, telo ťažké, nehybné.   Keď ho zdesení spolustolujúci zodvihli a položili na pohovku, on bol   už — nebohý. Porážka na srdce ho usmrtila.
    </tei:p>
    <tei:p>
     O spomenutom Mrlianovi zachovala sa ešte i tá povesť, že sa rád   napil. A raz v takom nepríčet­nom stave ostal ležať ako mŕtvy a museli   ho od­niesť domov. Ako ho niesli, zobudil sa a musel mať dáku hroznú   predstavu, azda tú, že ho už do cin­torína nesú, lebo sa pustil   kričať: „Ján, ni mä do jamy, ta mä do Volkó!”
    </tei:p>
    <tei:p>
     Veľká dežmárska stodola, napchatá zbožím, ko­nopami, ľanom, ku   koncu zimy sa vyprázdnila, aby sa naplnily súseky čistým zrnom a   priečinky i truhly lesklým česaným ľanom i priadzou roz­ličnej akosti.   Bolo všetkého hojne zásobené, ale tak sa zdá, že nebolo šťastia. Pani   farárka, smutná a bledá, chradla so dňa na deň. Často mávala oči   uplakané a neraz sa skryla ufikaná do mamovkinej chyžky. Ta sa   utiahla raz umrznutá, keď sa­dili zemiaky a sneh s dažďom pršal po   celý deň a ona v tej metelici už i tak chorá a nevládna. Tam ju   mamovka zohrievali, schradnuté údy „octom ťahali” a teplými perinami   ukrývali. To bol za­čiatok dlhej nemoci, ktorá sa končila smrťou.
    </tei:p>
    <tei:p>
     Daňo sa kolísal v záhrade, keď prišli k nemu mamovka a s ňou   uplakaný Janko. „Daňo, synak nešťastný, už nemáš viac matky,” volali   mamovka, zalamujúc rukami. A Daňo nič. Zbledol, vstal, ale nepovedal   slova. Nezaplakal, aspoň ho nikto pla­kať nevidel. Hádanka, to srdce   ľudské, hádankou ostane, kým bude človek na svete žiť, trpieť a   umierať, a nepreniknuteľnou tajnosťou ostane — smrť.
    </tei:p>
    <tei:p>
     Kým Daňo zdanlive neciteľný, ako by ľahostajný oproti svojej   dobrej matke, za ten čas Janko rojčive ľúbil svoju mamiku, a čo len   vedel a poznal, že by jej radosť pôsobilo, to jej vykonal. On jej,   hoci slabý, keď tkala, cievky súkal, potom plátno polieval, drevo a   vodu nosil. A keď konope trhali a on musel pomáhať, rozbolela ho   hlava od silné­ho, omamujúceho zápachu, takže to vždy musel odstonať,   a predsa to vďačne konal.
    </tei:p>
    <tei:p>
     Koncom zimy, neobyčajne krutej, minulo sa drevo a komín školský   často bol studený. Nedy­milo sa z neho, nebolo čo priložiť. Počul   Janko, ako sa mamika ponosuje, že nemá dreva, a predsa­vzal si, že on   tomu nedostatku odpomôže. Zavolal niekoľko chlapcov (v jednu stredu   to bolo), vzal sekeru a povrázok a hybaj do hory. Tam odťali chlapci   „spojenými silami” bučka, okliesnili ho, pripevnili na povrázok a   víťazoslávne vliekli ho do školského dvora. Bolo už hodne ďaleko od   obeda a Janko v tom svojom diele i vylačnel, ale azda ani ten hlad   necítil pre tú radosť, ktorú pripravil drahej matke. Keď ho objímala,   keď ho hladkala so slovami: „Ach, moje ditä draho,” bol za svoju   prácu odmenený. Potom mu mamička uvarila čír s mliekom (mrveničku), a   to mu tak chutilo ako nikdy predtým a nikdy potom.
    </tei:p>
    <tei:p>
     Otcovia našich šuhajcov ustálili sa, že už budú­cej jesene budú   musieť chlapcov dať von z domu. Pán farár sa odhodlal, že Daňa   odvezie do Kež­marku. Ale učiteľ sa hneď osvedčil, že on to s Jankom   urobiť nemôže, lebo na to nemá spôsobu, Janka akiste musí dať na   remeslo, hoci Janko sa vždy zarmútil nad takým sľubom otcovým.
    </tei:p>
    <tei:p>
     Jedného dňa videl Janko matku zamyslenú se­dieť v izbe, s rukami   složenými (čo nebolo jej zvykom). I pritúlil sa k nej a opytoval sa,   čo jej je, čo ju zarmucuje. A ona mu riekla, že ju trápi obava o   neho, čo bude z neho, aké remeslo mu vy­volia, keď je on slabý a do   škôl peňazí niet.
    </tei:p>
    <tei:p>
     „Peniaze? Ja peňazí mám, mamika!” skríkol radostne a vyškriabal sa   za pec a ponad košok hore siahol na hradu i vytiahol z nej meštek   (ktorý si z kúska farbistej činovate sám ušil). Po­tom sišiel a   vysypal prekvapenej matke hromádku peňazí do zástery. Ona spráskla   rukami: „Jaj, ditä mojo, kde si to vzal!?”
    </tei:p>
    <tei:p>
     „Zgazdoval som si mamika,” a začal vyratovať, kedy ktorý krajciar,   šesták, ba i dvadsiatnik do­stal. Potom tie grošíky spolu prečítali a   bolo ich štrnásť zlatých šajn. Rozumie sa, že s takouto su­mou ešte   neboly zaokryté potreby, spojené s gymnáziom a alumniou, ale to bol   rozhodný obrat v ži­vote Jankovom. Rodičia, spoliehajúc sa na pomoc   božiu, ustálili sa, že dajú Janka na gymnázium a že mu stravu budú   posielať z domu.
    </tei:p>
    <tei:p>
     Keď sa skončilo leto, najal pán farár furmana, napakovali potrebnú   batožinu na voz a vyložili — násilne i Daňa. Ten len železnou vôľou a   rukou otcovou skrotený sedel pri otcovi, a zdanlive spo­kojný,   neurobil ani jeden pokus na útek. V Kež­marku pán farár našiel   príhodnú hospodu, išiel k profesorovi, dal Daňa zapísať, potom i do   alumnie a poplatil všetko. Ráno, len čo svitalo, vstal, lebo chcel   ešte toho dňa byť doma. Hoci dosť za­včasu vstal, Daňa už v postieľke   nenašiel. Gazdiná ho ubezpečila, že len pred chvíľou vyšiel, že   ne­môže byť ďaleko a istotne skoro príde domov, tak uspokojil sa a   nečakal na chlapca, ale dal priahať a sadol na prázdny už teraz   vozík, zamyslený, driemajúci viezol sa Pohroním domov, a sotvaže sa   složil s vozíka, už tu stojí pred ním — Daňo. Jemu sa naskrze   nepáčilo ostať v Kežmarku, a preto použil prázdnu „príležitosť”,   vtiahol sa pod sedák, a tak ako do Kežmarku, odviezol sa i nazpät.   Ne­ostávalo otcovi nič inšieho, ako najať furmana opäť a zaviezť   milého chlapca znovu a znovu všetky tie poriadky porobiť. Ale vtedy   už boli obozretnejší a Daňa vari tiež zunoval odpor. Poddal sa   presile, ostal v Kežmarku a neskoršie zapáčil sa mu štu­dentský život.   No neprestal milovať voľnú prírodu, ľud svoj, svoju dedinu, svoj   národ.
    </tei:p>
    <tei:p>
     Týmto sa končia príhody dedinských hrdinov. To, čo sa ďalej dialo   s nimi, vymyká sa z rámca týchto skromných obrázkov a tvorilo by samo   osebe knihu zaujímavú, lebo všetko, čo život tvorí, je veľkolepé a   zaujímavé. Ale to napísať a podať verejnosti muselo by pero ďaleko   obratnejšie a duch silný a zvláštnym nadaním obdarený.
    </tei:p>
   </tei:div>
  </tei:body>
 </tei:text>
</tei:TEI>
