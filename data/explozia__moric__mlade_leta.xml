<?xml version="1.0" encoding="utf-8"?>
<tei:TEI xml:id="slk1963355" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Explózia : ELTeC edícia
    </tei:title>
    <tei:author ref="viaf:27565344">
     Moric, Rudo (1921 - 1985)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     46482
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Moric, Rudo
     </tei:author>
     <tei:title>
      Explózia
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Maldé letá
     </tei:publisher>
     <tei:date>
      1963
     </tei:date>
    </tei:bibl>
    <tei:bibl type="firstEdition">
     <tei:author>
      Moric, Rudo
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1951
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-07">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Explózia
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     <tei:hi>
      Zadrôtovaná závora
     </tei:hi>
    </tei:head>
    <tei:p>
     <tei:hi>
      Š
     </tei:hi>
     tvrtáci sa s hurhajom vyhrnuli zo školy. Žiaci ostatných   tried odišli domov už pred hodinou.
    </tei:p>
    <tei:p>
     Učiteľ postál chvíľu vo dverách, zahľadel sa na belasú oblohu nad   končiarmi Malej Fatry, pomyslel si, ako je dnes Kriváň i Suchý vrch   blízko, a vošiel späť do budovy.
    </tei:p>
    <tei:p>
     Žiaci sa v skupinách rozchádzali. Jedni na nižný koniec, iní zasa   na opačnú stranu.
    </tei:p>
    <tei:p>
     Jožo Chorvát, Gabo Hanzelík a Viera Babčová išli spolu. Vždy spolu   chodili, lebo mali jednu cestu a boli dobrá parta.
    </tei:p>
    <tei:p>
     Práve zahli za roh ulice, keď ich predbehol Mišo Volavec. Ale   nemal predbiehať, radšej sa mal potichu stratiť, lebo Gabo z ničoho   nič hybaj za ním. Priveľký poplátaný kabát len tak povieval okolo   neho. Darmo Volavec trielil, koľko mu sily stačili, Gabo ho dobehol a   poriadny buchnát zadunel na Mišovom chrbte.
    </tei:p>
    <tei:p>
     — Stoj, slamený panák!... Vypchanina! — kričal Gabo. Zdrapil Miša   za rukáv, až mu ho skoro vyšklbol.
    </tei:p>
    <tei:p>
     — Čo... čo... so mnou... chceš?
    </tei:p>
    <tei:p>
     — Ešte sa spytuj, panák! A kto mi cez prestávku nadával do   všiváckych koziarov, há...?
    </tei:p>
    <tei:p>
     — A nechodíš pásť kozu? — snažil sa vykrútiť Mišo.
    </tei:p>
    <tei:p>
     — A či som preto všivák?
    </tei:p>
    <tei:p>
     — A ty si mi nadával do prašivých oviec! — bránil sa Mišo.
    </tei:p>
    <tei:p>
     Zatiaľ k nim došli Jožo s Vierkou.
    </tei:p>
    <tei:p>
     — A veru si prašivá ovca! Vlastne nie ovca, baran si, héééj,   barááán! — kričí Gabriel a šermuje päsťou Volavcovi pred nosom. —   Myslíš, že si čosi viac ako my... Tfí, kšeftárov syn!
    </tei:p>
    <tei:p>
     — Gabo, že sa ti chce s takým ruky babrať, — zamiešal sa do hádky   Jožo. Bol o hlavu vyšší od oboch, aj tenší, a ruky mu skoro po lakte   trčali z krátkych rukávov kabáta.
    </tei:p>
    <tei:p>
     Ale Gabo nie a nie ustúpiť.
    </tei:p>
    <tei:p>
     — Musím ho raz navždy naučiť... — vysotil zo seba, držiac Miša za   prsia. — Nech nezačína.
    </tei:p>
    <tei:p>
     Mišo stál ako klát. Krvi by sa mu nedorezal.
    </tei:p>
    <tei:p>
     — Pusť ma, — žobronil, lebo videl, že je zle. — Zajtra ti   donesiem... maslovú žemľu.
    </tei:p>
    <tei:p>
     — Vidíš ho, panáka! — rozosmial sa Gabriel, až očervenel. — Žemľou   sa chce vykúpiť... Ale musí byť v nej aj saláma! — zhúkol Mišovi   rovno medzi oči.
    </tei:p>
    <tei:p>
     — Bude... veľa salámy.
    </tei:p>
    <tei:p>
     Gabriel štrbinou medzi prednými zubami vycrkol slinu, ktorá   preletela v nebezpečnej blízkosti Mišovej tváre. — Kašlem na tvoju   žemľu, baran!
    </tei:p>
    <tei:p>
     — Nechaj ho, nafúkanca, — potiahla Viera Gaba za rukáv. — Pozri,   kolená sa mu trasú.
    </tei:p>
    <tei:p>
     Gabo odsotil Miša a uškeril sa:
    </tei:p>
    <tei:p>
     — Naozaj, kosti mu hrkocú... Hrdina!... Nebudem ťa tu, na ulici...   Ale to ti hovorím: daj si pozor! Nezabŕdaj!
    </tei:p>
    <tei:p>
     Mišovi sa uľavilo. Zvrtol sa a poď vnohy. Keď už bol hodný kus   odbehol, obrátil sa a zakričal:
    </tei:p>
    <tei:p>
     — Mééé, všivavý koziar!... Všetci ste všiváci! — a vyvalil   jazyk.
    </tei:p>
    <tei:p>
     Jožo hodil rukou: — Ľaľa, teraz je smelý!
    </tei:p>
    <tei:p>
     — Neboj sa, keď bude dačo potrebovať, bude zase sladký ako med, —   povedala Viera.
    </tei:p>
    <tei:p>
     — Nie aby ste mu dali úlohu odpísať, márnosť šedivá! — zastavil sa   Gabo pred Jožom a Vierkou. — Aj ostatných navediem.
    </tei:p>
    <tei:p>
     Mišo Volavec nemal v triede ozajstných priateľov. Niektorí sa ho   ktovie prečo báli, iných si kúpil maškrtami, ktoré donášal z otcovho   obchodu.
    </tei:p>
    <tei:p>
     — Eééch, čo po ňom, — odpľul si Jožo a slinu nohou roztrel do   sivého prachu. — Čo po ňom. Otec vravel, že starý Volavec Švábom   hostiny vystrája z prídelu, ktorý chudobným ľuďom odškriepi.
    </tei:p>
    <tei:p>
     — Ale poďme chytrejšie, chalani! — zbadala sa Viera. Posotila   chlapcov a sama pobehla, až jej vrkôčiky nadskakovali. — Mama dnes   perie; zase bude hubová polievka, že sa vlečiem.
    </tei:p>
    <tei:p>
     Trojica vykročila.
    </tei:p>
    <tei:p>
     Bolo krásne popoludnie. Na oblohe ani mráčka. Slnko zalievalo zem   mäkkou žiarou. Povetrie bolo plné tuhej vône lipového kvetu. Košaté   lipy pred domami i v záhradách tíško ševelili jemnými listami. Z   ktoréhosi dvora vypiskovala zle nabrúsená píla.
    </tei:p>
    <tei:p>
     — Teraz by bolo príma na Lúkach! — povedala Viera a roztiahla   ruky, akoby chcela uletieť.
    </tei:p>
    <tei:p>
     — Lepšie ako pri koryte, čo? — podpichol ju Jožo.
    </tei:p>
    <tei:p>
     — Neotravuj! — blysla naň modrými očami.
    </tei:p>
    <tei:p>
     — Už by veru mohli byť prázdniny! — roztúžil sa Gabo. Potom sa   obrátil k Jožovi: — Pôjdeme sa okúpať do Váhu? Dnes musí byť   voda!
    </tei:p>
    <tei:p>
     Jožovi sa Gabov návrh páčil, ale ešte v škole si zaumienil, že sa   zajtra prihlási zo zemepisu. Musí sa, nič sa nedá robiť. Minule ho   učiteľ pristihol, že je riedky, ale aj okúpať by sa nezaškodilo.   Predstavil si, ako krásne by bolo ležať hore bradou na zelenom brehu   rieky. Ako príjemne by chladili bystré vlnky... No tento omam trval   iba chvíľku. Ticho odvetil:
    </tei:p>
    <tei:p>
     — Musím sa to nadrieť, nič sa nedá robiť. Tých niekoľko dní   vydržím.
    </tei:p>
    <tei:p>
     Ale povedal to takým hlasom, že Viera naňho ľútostivo pozrela.
    </tei:p>
    <tei:p>
     — Posledné prázdniny! — zvýskol Gabriel. — Každý deň budem v   Bukovinke. Toľko húb naznášam, že ich za rok nezjeme.
    </tei:p>
    <tei:p>
     — Budeme chodievať spolu, dobre, Gabo? — povedala Vierka. — Keď   cez školský rok, tak aj cez prázdniny! — Pritom jej šelmovsky šibli   oči v pehavej tvári.
    </tei:p>
    <tei:p>
     — Ale do hory sa chodí zavčas rána, panstvo! Nie som hlásnik, aby   som vás každé ráno budieval! — prehodil Gabo posmešne.
    </tei:p>
    <tei:p>
     — No, no... — zastarel sa Jožo. — Nevyťahuj sa. Len aby si ty   nebol tým sedmospáčom. — Potom smutným hlasom dodal: — Ja sotva budem   chodiť s vami.
    </tei:p>
    <tei:p>
     A keď sa na neho obrátili dva páry zvedavých očí, vysvetlil:
    </tei:p>
    <tei:p>
     — Hneď po skončení školy pôjdem s otcom do šichty. Otec málo   zarobí.
    </tei:p>
    <tei:p>
     Jožo Chorvát, Gabo Hanzelík a Vierka Babčová vyrástli na jednom   dvore. Ich otcovia pracovali v tehelni na vyšnom konci dediny. Bývali   v bielom dome za tehelňou. Bol to nízky domec s troma izbičkami, dlhý   ako rezanec.
    </tei:p>
    <tei:p>
     Deti spolu vyrastali až dovtedy, kým sa robotníci nespriečili a   nepýtali si väčšie platy. Vtedy majiteľ tehelne robotníka Chorváta   prepustil ako jedného z „hlavných buričov“. Chorvátovci sa museli   vysťahovať aj z bieleho domca, lebo aj ten patril továrnikovi. Našli   sa na ulici s tromi malými deťmi; jedno mať tisla k sebe v   perinke.
    </tei:p>
    <tei:p>
     Jožo sa pamätá, dobre sa pamätá na tie krušné chvíle. Akoby to   bolo len včera. Otec prišiel domov bledý a zdal sa väčšmi zarastený   ako inokedy. Hľadel pred seba stŕpnutými očami a precedil cez   zuby:
    </tei:p>
    <tei:p>
     — Tak... prepustili ma, žena...
    </tei:p>
    <tei:p>
     Matka zalomila rukami, spočiatku akoby začkala, potom sa hlasno   rozplakala. Plakal aj on, Jožo. Tisol tvár do maminých sukní a   nariekal.
    </tei:p>
    <tei:p>
     Potom sa otec rozhovoril. Jeho hlas bol akýsi dutý, akoby   prichádzal zďaleka:
    </tei:p>
    <tei:p>
     — Dožadovali sme sa svojho, nič viac. Vysvetľoval som našim, že sa   nesmieme dať, treba otvoriť ústa. A ktosi ma prezradil vedúcemu.   Švecovi. A on, že komunistov vraj nepotrebujú.
    </tei:p>
    <tei:p>
     Vtedy sa trojlístok rovesníkov roztrhol. No nie celkom. V škole   boli znova pospolu...
    </tei:p>
    <tei:p>
     Teraz prichádzali k železničnému prechodu. Závory sú spustené,   pôjde vlak, a vtedy sa je na čo dívať.
    </tei:p>
    <tei:p>
     Gabo však prišiel na šibalskú myšlienku. A vôbec, skoro všetky   šibalstvá, ktoré spolu povyvádzali, uvarili sa v jeho hlave. No   nielen hlava mu fungovala ako sa patrí. Gabriel Hanzelík najďalej   hádzal zo všetkých chalanov v triede, najďalej zapľul, v čom mu   výdatne pomáhala štrbina medzi prednými zubami, ako stvorená pre   takúto činnosť. Až mu Jožo potajomky závidel.
    </tei:p>
    <tei:p>
     — Pridrôtujeme závoru, — hovorí Gabo. Od pýchy nad jedinečným   nápadom až sa mu plavá kečka zježila.
    </tei:p>
    <tei:p>
     A už začal zhľadúvať pod násypom drôt. A o ten tu nebolo núdze. Na   svahu násypu i v priekope je narozhadzovaného všakového haraburdia:   hrdzavé plechovice od konzerv, staré hrnce, umývadlá, obruče i celé   hrče drôtu.
    </tei:p>
    <tei:p>
     Gabriel našiel drôt, aký potreboval. Raz-dva ho omotal okolo   čiernobielej závory a železného podstavca s vidlicou navrchu. Jožo s   Vierkou sa iba prizerali.
    </tei:p>
    <tei:p>
     Od Vrútok sa blížil vlak. Z komína rušňa sa valil hustý čierny   dym. Stlal sa nízko nad poľami. V diaľke redol, tratil sa, až celkom   zanikol.
    </tei:p>
    <tei:p>
     — Ale funí, — hodil hlavou Jožo k prichádzajúcemu vlaku.
    </tei:p>
    <tei:p>
     Vlak dohrmel už celkom blízko. Bol to dlhý nákladný vlak, naložený   tankami, automobilmi a ľuďmi. Takých teraz hore chodieva! Na tankoch   sa vyškierajú čierne kríže, bielo orámované. Vojaci majú sivozelené   uniformy. Vyvaľujú sa na plošinách vagónov alebo stoja vo dverách   krytých vozňov a hľadia na okolitý kraj. Poniektorí spozorovali pri   závoroch výrastkov, zasmiali sa a zakývali rukou. Viera im na odpoveď   vyplazila jazyk.
    </tei:p>
    <tei:p>
     — Smrtkárííí! — zakričala za vlakom.
    </tei:p>
    <tei:p>
     Jožo nahlas počítal tanky:
    </tei:p>
    <tei:p>
     — ...tridsať, tridsaťjeden.
    </tei:p>
    <tei:p>
     Gabo sústredene pozoroval drôt. Vlak prehrmel, závora, zachytená   drôtom, neústupčivo ho napínala ťahom do výšky. Ale drží! No po   chvíli drôt povoľoval.
    </tei:p>
    <tei:p>
     — Jožo, pridrž reťaz! — skríkol Gabo celý červený. Myslel, že   takto, váhou tela, Jožo pomôže závoru udržať.
    </tei:p>
    <tei:p>
     Jožo sa zavesil na reťaz. No napätý drôt sa zrazu roztrhol a   závora radostne, prudko vyskočila do výšky. Beda...! Ako závora   vyskočila, reťaz vtiahla Jožovu ruku do kolesa veľkého škripca. Jožo   ostal visieť vo vzduchu.
    </tei:p>
    <tei:p>
     — Juj, júúúj,— zastenal Jožo. Zachytená ruka zabolela.
    </tei:p>
    <tei:p>
     — Drevo! Nevedel si zavčasu pustiť? — zlostil sa Gabo, lebo ho   popadol strach, čo teraz.
    </tei:p>
    <tei:p>
     Na nešťastie aj železničiar Burda, ktorý obsluhoval závory,   spozoroval, čo sa pri prechode robí. Pochytil drúčik, na ktorom   roznáša lampáše k výhybkám a semaforom, a hybaj, rozbehol sa vyprášiť   nezbedníkom nohavice. Len teraz mu svitlo, prečo sa celý zadychčal,   kým vytiahol závoru. Fajku v behu zastrčil do vrecka belasej blúzy,   poriadne stisol tvrdou dlaňou drúčik a bežal, ako vládal. V mysli si   už pripravoval šťavnaté slová, ktorými počastuje tú háveď.
    </tei:p>
    <tei:p>
     Zatiaľ sa Gabo usiloval vyslobodiť Joža zo zakolomaženej reťaze.   Dvíhal ho celou silou. Ťažký je ten Jožo ako bukový klát! Keď Viera   zbadala starého Burdu, zľakla sa a začala utekať. Zbadala sa však a   ostala stáť, akoby vrástla do zeme.
    </tei:p>
    <tei:p>
     — Hlupaňa, vráť sa, — kričal za ňou Gabo, celý spotený a ešte viac   napajedený. — Poď reťaz natiahnuť!
    </tei:p>
    <tei:p>
     Jožo postenkával a zúfalo trhal ruku.
    </tei:p>
    <tei:p>
     Viera hodila knihy pod násyp a pribehla k chlapcom. Konečne sa im   podarilo vydrapiť Jožovu ruku spod reťaze.
    </tei:p>
    <tei:p>
     A teraz preč! Už bolo počuť Burdovo dychčanie a hundranie.
    </tei:p>
    <tei:p>
     Keď už kus odbehli a Burda videl, že im nebude môcť namastiť   chrbty, zastavil sa, oprel sa o drúčik a spustil:
    </tei:p>
    <tei:p>
     — Háveď jedna nepodarená... Mal som vás dochytiť, bol by vám...!   Iba na daromnice vám idú rozumy, sopliaci... Počkajte, budem žalovať   učiteľovi!
    </tei:p>
    <tei:p>
     Ešte kdečo nakričal, no traja šibali statočne upaľovali, aby boli   od Burdu čo najďalej. Keď sa už cítili istí, zastavili sa.
    </tei:p>
    <tei:p>
     Jožo si držal pomiaganú a vyťahanú ruku ani bábiku. Trocha mu   opuchla.
    </tei:p>
    <tei:p>
     — Bolí ťa? — opýtala sa Viera.
    </tei:p>
    <tei:p>
     — Čo či bolí? — nerozumel ihneď chlapec. V behu pozabudol na ruku.   Až teraz pozrel na ňu a akoby sám bol prekvapený, dodal: — Ruka?
    </tei:p>
    <tei:p>
     — Áno, — prikývla.
    </tei:p>
    <tei:p>
     Ruka bola čierna od maziva, ktorým bola namazaná reťaz, aby sa   ľahšie pohybovala na škripci. Pogniavené svaly tupo boleli, ale Jožo   cez zaťaté zuby riekol:
    </tei:p>
    <tei:p>
     — Nebolí... Len tu, — ukázal na plece, — je akási vykrútená.
    </tei:p>
    <tei:p>
     — To nič, aspoň si skúsil, ako bolo Jánošíkovi, keď ho obesili, —   plesol Gabo kamaráta, a vycierajúc štrbinu medzi prednými zubami,   dodal: — A ten visel za rebro, predstav si!
    </tei:p>
    <tei:p>
     Cesta k tehelni viedla do vŕšku. Bola na nej hrubá vrstva prachu a   samá jama. Keď prechádzali popri továrenskej bráne, videli cez   železné mreže, ako z hĺbky dvora kráča vedúci tehelne.
    </tei:p>
    <tei:p>
     — Dočkajte, — zašepkal Gabriel. — Uvidíte, ako bude prskať.
    </tei:p>
    <tei:p>
     Vstrčil ruku do vrecka nohavíc a vytiahol kúsok kriedy.
    </tei:p>
    <tei:p>
     Na murovanej ohrade bol namaľovaný tieň chlapa v klobúku. Pri   tieni boli čierne písmená PST! K tejto kresbe, ktorou Nemci   naznačovali ostražitosť, zamieril Gabriel. Bielou kriedou na čierny   tieň načmáral: „POZOR NA ŠVECA!“
    </tei:p>
    <tei:p>
     Keď vrzli železné vráta a vedúci vyšiel na cestu, trojlístok už   kľučal za rozložitým hlohovým kríkom obďaleč cesty.
    </tei:p>
    <tei:p>
     — Roztrhne ho od jedúúú! — šepotal Gabo.
    </tei:p>
    <tei:p>
     Vedúci nevšímavo prechádzal okolo tieňa, iba keď mu oči padnú na   kriedou napísanú vetu. Zarazil sa. Chvíľu hľadel ako obarený, potom   sa zvrtol, obehol roh ohrady a rozkričal sa na vrátnika:
    </tei:p>
    <tei:p>
     — Kto to napísal? Vy... Vy musíte vedieť!
    </tei:p>
    <tei:p>
     Jednoruký vrátnik len oči otváral.
    </tei:p>
    <tei:p>
     — Nič neviem, pán vedúci, pán riaditeľ. Nedovidím za roh.
    </tei:p>
    <tei:p>
     — Darebáctvo! — srdil sa Švec. — Už aj... vezmite handru a zotrite   to! Už aj, pred mojimi očami!
    </tei:p>
    <tei:p>
     Vrátnik Gregora skočil po handru, a kým zotieral urážku pána   vedúceho, vykladal:
    </tei:p>
    <tei:p>
     — Všelikto tadeto prejde, pán vedúci, pán riaditeľ, všelikto. Ono,   ľudia... nuž vedia, pán vedúci... — A neprestal, aj keď bol s robotou   hotový. Ale Švec nečakal, zvrtol sa a hybaj preč.
    </tei:p>
    <tei:p>
     Chlapci s Vierou dočkali, kým Švec neodišiel. Potom vyliezli.
    </tei:p>
    <tei:p>
     — Ľudkovia, to bola psina! — chichúňal sa Gabriel. — Vy... Vy   musíte vedieť! — napodobňoval Šveca. — Juj, držte ma, dostanem   záchvat!
    </tei:p>
    <tei:p>
     — To sa ti teda podarilo, — smial sa aj Jožo.
    </tei:p>
    <tei:p>
     Len Viera akoby sa chvela. — Poďme preč, poďme preč! —   náhlila.
    </tei:p>
    <tei:p>
     — Keby ste len počuli, ako tehliari nadávajú na Šveca. Otec, keď   je o ňom reč, vravieva: „Horší poturčenec od Turka,“ — zvážnel   Gabo.
    </tei:p>
    <tei:p>
     Za tehelňou Viera s Gabom odbočili k bielemu domcu, ktorý sa krčil   medzi krivými slivkami a gaštanmi. Jožo išiel ďalej. Mal ešte dobrý   kilometrík cesty do „Explózie“.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Zranený človek
     </tei:hi>
    </tei:head>
    <tei:p>
     <tei:hi>
      „E
     </tei:hi>
     xplózia“ bola nedostavaná továreň na výbušniny. Ešte v   roku 1937 ju začali stavať českí továrnici. Vykúpili veľký kus   chotára — kto nechcel dať, tomu vyvlastnili — a všetko oplotili   vysokým drôteným plotom. Potom začali stavať. Ľudia otvárali oči. Na   veľkej ploche vyrástlo dvanásť neveľkých budov, jedna ďaleko od   druhej. Divná továreň. Vtedy už bolo ľuďom z dediny jasné, čo sa bude   v továrni vyrábať. Vraj rýchlozápalné výbušniny, nitroglycerín a   podobné diabolské výmysly. Ako sa ľudia úfali, že nová továreň nasýti   niekoľko hladných hrdiel! No teraz by sa továrne radi zbavili.   Hovorili: — Raz len továrnička vyletí do vzduchu... a my s ňou.
    </tei:p>
    <tei:p>
     No prišiel rok 1939, potom vojna a čerstvé červené múry ostali   nedostavané a opustené trčať pod Bukovinkou. Viac sa o ne nik   neobzrel.
    </tei:p>
    <tei:p>
     Jožo si vykračoval poľnou cestou povedľa kriačia a liesok. Inokedy   pozoroval každý kríček, zbadal každého chrobáka alebo motýľa, ale   dnes sa ani neobzrel, taký bol zamyslený. Prišli mu na um časy, keď   tadiaľ išiel po prvý raz.
    </tei:p>
    <tei:p>
     Otec bol bez zamestnania, rodina bez chleba. No najhoršie bolo, že   nemali ani strechu nad hlavou.
    </tei:p>
    <tei:p>
     Vtedy otec prišiel na myšlienku:
    </tei:p>
    <tei:p>
     — Nasťahujeme sa do „Explózie“.
    </tei:p>
    <tei:p>
     Povedal to s takou rozhodnosťou, akoby nebolo inej voľby.
    </tei:p>
    <tei:p>
     No matka sa predsa len odvážila namietať:
    </tei:p>
    <tei:p>
     — Tak ďaleko od ľudí? Na tom vyhnanisku?
    </tei:p>
    <tei:p>
     — Alebo tam, alebo pod holým nebom, — stál otec na svojom. Potom   miernejšie doložil: — Veď nejako privykneme. Dočasu...
    </tei:p>
    <tei:p>
     Matka už nepovedala ani slova. Iba čo si v duchu niekoľko ráz   opakovala: „Alebo tam, alebo pod holým nebom...“ A s ľútosťou sa   zahľadela na tri schodíky-detváky: Karola, najstaršieho, Jožka   prostredníka a malú, vtedy ani nie ročnú Zuzanku.
    </tei:p>
    <tei:p>
     Pravdaže, už len kvôli deťom nemožno ostať pod holým nebom.
    </tei:p>
    <tei:p>
     Otec Chorvát bol rozhodný človek. Hneď na druhý deň išiel na   stavenisko „Explózie“, obzrel najsúcejšiu budovu, ktorá už mala aj   strechu. Vysúkal rukávy a pustil sa do práce. Karola si brával na   pomoc.
    </tei:p>
    <tei:p>
     O týždeň sa Chorvátovci presťahovali do nového bytu. Bolo tu   spočiatku otupno, mĺkvo, akoby prišli bývať do rumoviska starého   hradu, ale neskoršie práve to ticho všetkým akosi lahodilo po   doterajších trápeniach a ranách. Privykla matka Chorvátka i   ostatní.
    </tei:p>
    <tei:p>
     A keď otec našiel zamestnanie v turianskej „Holzindustrie A. G.“,   už sa nehýbali z miesta. Postupne si bývanie vybielili, rozšírili a,   nakoľko sa dalo, prikrášlili.
    </tei:p>
    <tei:p>
     Otec vedel, že ani vo veľkej drevárskej fabrike nemá zohriate   miesto. Zpráva o príčine jeho prepustenia z tehelne sa doniesla do   uší nových pánov. A títo ľudia, ktorí zväčša hovorili cudzou rečou a   nosili zelené klobúky so štetkami z diviačej srsti a tirolácke háby,   nemali radi spupných robotníkov. Najradšej boli takým, ktorí sa im   ustavične klaňali a pri každom stretnutí ich pozdravili strmým   zdvihnutím pravice do výšky očí.
    </tei:p>
    <tei:p>
     Bývanie v „Explózii“ Chorvátovi vyhovovalo aj z inej stránky.
    </tei:p>
    <tei:p>
     Často sa u neho schádzali robotníci z obce. Aj tehliari, aj   drevári. Chodieval aj Jožov učiteľ. Ba niekedy do „Explózie“   prichádzali úplne cudzí ľudia, ktorých chlapec nepoznal. Dlhé hodiny   sedávali a o niečom sa radili. Pravda, on, Jožo, sa nikdy nedozvedel,   o čom sa rozprávajú, lebo schôdzky boli vždy v stavenisku, ktoré   volali „sedmičkou“, najbližšie k húštinám Bukovinky, ani nie na   celých sto krokov.
    </tei:p>
    <tei:p>
     Jožo bol náramne zvedavý, o čom sa títo ľudia rozprávajú, nad čím   si dlhé hodiny lámu hlavy. Nevedno, čo by za to dal, vari aj svoje   milé a ako britva ostré sarajevo, keby bol mohol aspoň na chvíľočku   nazrieť dovnútra. Neraz si myslieval: „Keby som sa mohol premeniť na   mušku.“
    </tei:p>
    <tei:p>
     Ale na mušku sa nemohol premeniť a otec nechcel, aby chlapec do   týchto vecí pchal nos. Keď sa niekto cudzí v „Explózii“ ukázal, hneď   mu pripomínal:
    </tei:p>
    <tei:p>
     — Už si sa naučil úlohy, chlapče?
    </tei:p>
    <tei:p>
     A keď Jožo prikývol, že úlohy má v poriadku, otec spustil:
    </tei:p>
    <tei:p>
     — Neodvrávaj, chlapčisko! Ty by si nedbal celý mesiac nechytiť   knihu do hrsti.
    </tei:p>
    <tei:p>
     No takto otec Chorvát hovorieval naozaj len vtedy, keď chcel, aby   Jožo sedel v kuchyni a nepotuloval sa vonku. Ináč bol s Jožom   spokojný, veď učiteľ Šimák vždy chlapca chválil. Živý je, dakedy až   priveľa, ale zato otvorená hlava.
    </tei:p>
    <tei:p>
     Tajomné schôdzky v „Explózii“ Joža veľmi dráždili. Naozaj, neviem   čo by bol dal za to, keby mohol vyzvedieť tajomstvo porád v   „sedmičke“! Mal iba akési tušenie, čo chcú títo ľudia, zodratí tvrdou   robotou a ustavičným nedostatkom. Raz otec pozabudol na kredenci list   cyklostylovaného časopisu. Volal sa „Hlas ľudu“. Čo všetko bolo na   tom neveľkom papieri! Všetkému ani nerozumel. Ale niektoré veci sa mu   vryli do pamäti. Svet je rozdelený na pánov a chudobu — a to nie je   spravodlivé. No jasné, taký Volavec, prišlo mu vtedy na um. Aj o   Hitlerovi tam bolo, chce vraj zotročiť celý svet.
    </tei:p>
    <tei:p>
     Tak rád by bol prečítal aj druhú stranu, no neodvážil sa. Otec   mohol vojsť každú chvíľu a bolo by zle.
    </tei:p>
    <tei:p>
     Jožo kráčal zahrúžený v myšlienkach. Neponáhľal sa. Nevšímal si   ani ľudí, ktorí na poli okopávali zemiaky. Nepočul ani škrekot sojky,   čo oznamovala jeho príchod obyvateľom húštin Bukovinky. Iba keď   prechádzal popri vysokom drôtenom plote, ktorým boli továrenské   staviská obohnané, prebral sa z myšlienok.
    </tei:p>
    <tei:p>
     Už je skoro doma...
    </tei:p>
    <tei:p>
     Kríky lieštiny a hložia skláňali svoje konáre nad zaprášenú cestu.   Halúzky ho šteklivo hladkali po nohách. A tu iba keď ho čosi chytí   mocne za lýtko. Div nevykríkol od ľaku. Z kríka trčala ľudská ruka!   Trčala z kríka a ako kliešte mu zvierala nohu.
    </tei:p>
    <tei:p>
     — Tycho! — zasipelo z krovia. — Chody siudy! Poď...!
    </tei:p>
    <tei:p>
     Joža sa roztriasol. Najistejšie by bolo ujsť, ale ruka ho mocne   drží, nevyšmykne sa. Čo teraz? Ak je to dajaký zbojník! Trhol nohou,   ruka ešte zvýšila stisk. A ťahala. Vošiel teda do kriačia, kolená sa   mu triasli. A tu videl človeka v sivých, na viacerých miestach   roztrhaných a predratých šatách.
    </tei:p>
    <tei:p>
     — Čo... čo chcete? — vyjachtal.
    </tei:p>
    <tei:p>
     — Zvidky ty? — dozvedá sa neznámy chlap.
    </tei:p>
    <tei:p>
     Chlapec stál s otvorenými ústami. Nerozumel. Nerozumel, čo chlap   od neho chce.
    </tei:p>
    <tei:p>
     — No zvidky? — pýta sa chlap ešte raz, a keď vidí, že chlapec   nechápe, zažmurká zapálenými očami a začne ináč: — No otkuda ty? —   Vyslovuje to pomaly, po slabikách. Oči mu horia ani žeravé   uhlíky.
    </tei:p>
    <tei:p>
     „Otkuda, otkuda?“ opakuje si Jožo potichu. Aha, celkom mu svitlo.   Nebude to „odkiaľ?“
    </tei:p>
    <tei:p>
     — Odkiaľ som? — opýtal sa pre istotu.
    </tei:p>
    <tei:p>
     Uhlíky ešte živšie zablysli. — Tak, tak, molodec!
    </tei:p>
    <tei:p>
     — No odtiaľto... z „Explózie“.
    </tei:p>
    <tei:p>
     — To ta fabryka pered namy?
    </tei:p>
    <tei:p>
     — Hej, táto fabrika, — prikývol Jožo.
    </tei:p>
    <tei:p>
     Neznámy chytil chlapca za lakeť, až ho zabolelo. Zarastená tvár sa   usmieva. Čosi v nej Jožovi pripomína uštvaného srnca, ale oči a ústa   sa usmievajú. A teraz sa chlap Jožovi pozdáva celkom milý, príjemný.   Ten úsmev ho upokojuje. Už necíti triašku, zbojník to určite nebude.   Ale nie je ani našinec, ťažko mu rozumieť. Jožo si začína neznámeho   všímať. Tvár chudá, na čierno zarastená, ostrých čŕt. Modré oči   naširoko otvorené ako v horúčke. Aj keď je skrútený na zemi, vidno,   že je vysoký. Na chrbte má batoh. Jožo hľadí, jastrí po spoly   sediacej, spoly ležiacej postave... Aha, noha! Na pravej nohe je úzka   nohavica roztrhnutá a vyhrnutá vyše kolena. A lýtko je obviazané   špinavou handrou, cez ktorú presakuje hrdzavý fliačik krvi.
    </tei:p>
    <tei:p>
     Už sa ho vôbec nebojí.
    </tei:p>
    <tei:p>
     Po chvíli ticha zranený náhlivo povedal:
    </tei:p>
    <tei:p>
     — Skažy tatovi ščo ja tut! Čekáju!
    </tei:p>
    <tei:p>
     Tatovi. Jožo porozumel. Ide o otca, treba mu čosi povedať.
    </tei:p>
    <tei:p>
     — Otec príde z továrne iba večer, — vysvetľuje prekvapený, že   neznámy pozná jeho otca. — Pracuje až v susednej dedine.
    </tei:p>
    <tei:p>
     — Véčerom, dobre... I tak možno za tmy bez nebezpeky prejty. Lyš   skazy jomu, ščo ja tut! Rozumiješ?
    </tei:p>
    <tei:p>
     Jožo prikývol. Čoraz mu tá reč bola bližšia, dalo sa to poskladať   dovedna.
    </tei:p>
    <tei:p>
     — Mene nichto ne musyť vydity, — pokračoval neznámy. — I ty   movčy!
    </tei:p>
    <tei:p>
     I na tieto slová chlapec nemo prikývol.
    </tei:p>
    <tei:p>
     — No, idy vže!... Choď! — kývol hlavou neznámy. — Idy i nezabuď   skazáty!
    </tei:p>
    <tei:p>
     — Bolí vás? — nehýbal sa Jožo z miesta.
    </tei:p>
    <tei:p>
     — Ščo...? Aha, noha... Ničoho, ničoho. Tiľky idy vže! Do véčera   jakos’ vyderžu!
    </tei:p>
    <tei:p>
     Jožo nevyšiel hneď na cestu, ale predral sa na kuse húštinou a až   potom sa pustil von z kriačia. Pomyslel si: „Ak ma niekto videl, aby   to nebolo nápadné.“
    </tei:p>
    <tei:p>
     Chlapec mal v hlave zmätok. Myšlienka sa rútila za myšlienkou, ako   sa rúti kamenie z prudkého svahu, ak ho uvoľní neopatrná noha chodca.   Pred očami mal stále tú chudú, zarastenú tvár neznámeho s horiacimi   očami.
    </tei:p>
    <tei:p>
     — Kto ho zranil? Prečo? A kto je to? — kládol sám sebe otázky.
    </tei:p>
    <tei:p>
     No zatiaľ nevedel nájsť nijakú uspokojujúcu odpoveď. V mysli však   spájal neznámeho človeka so schôdzkami v „Explózii“. Veď sem prišiel   ako na isté; niekto ho musel poslať k otcovi. A prišiel zďaleka.   Existuje teda akési diaľkové spojenie. Joža až striaslo, akoby sa   chytil elektrického vedenia.
    </tei:p>
    <tei:p>
     Šedivý vlčiak Blesk radostne vybehol oproti svojmu mladému   gazdovi. Jožo mal vlčiaka rád. Priučil ho všelijakým kumštom: skákať   na rozkaz cez ploty, havkať na kývnutie hlavou, hľadať ukryté   predmety a ešte všeličo iné. Ináč bol Blesk verný strážca. Tu medzi   pustými staviskami, ďaleko od dediny, bol dobrý strážny pes potrebný.   A Blesk nerád videl cudzieho človeka v „Explózii“. Keď mali prísť   cudzí ľudia, otec ho vždy priväzoval na reťaz.
    </tei:p>
    <tei:p>
     — Blesk, Blesk! — zakričal chlapec. — Poď sem! Chody siudy! —   prišli mu na um slová neznámeho. Celkom veselé: chody siudy!
    </tei:p>
    <tei:p>
     Vlčiak radostne zavrtel chvostom, dlhými skokmi pribehol k Jožovi   a obtieral sa mu líškavo o nohy. Ružový jazyk mu visel z papule a   chvel sa.
    </tei:p>
    <tei:p>
     — Blesk, — prihovoril sa Jožo vlčiakovi. — Blesk, musím ťa   priviazať. Nič sa nedá robiť, kamarát, nablízku je cudzí človek,   ktorému neslobodno ublížiť.
    </tei:p>
    <tei:p>
     Ako sa zvieraťu prihováral, viedol ho k reťazi. Pes zadivenými   očami hľadel na chlapca, akoby sa pýtal, čo zlého vyviedol.
    </tei:p>
    <tei:p>
     Keď Jožo odchádzal, Blesk stiahol chvost a žalostne zavyl. Hej,   nič nebolo pre neho ťažšie ako táto nenávidená reťaz, ktorá   obmedzovala jeho slobodu.
    </tei:p>
    <tei:p>
     — Dobrý deň, mama, — pozdravil Jožo matku, potom odložil kapsu s   knihami do kúta za kredenc. Bola to stará kapsa s ošúchanými rohmi a   vytrhnutou zámkou. Jožo ju zdedil od staršieho brata Karola.
    </tei:p>
    <tei:p>
     Matka položila na stôl tanier pariacej sa zemiakovej polievky.
    </tei:p>
    <tei:p>
     — Jedz, syn môj, — ponúkla syna. — Dnes si šiel akosi dlho zo   školy.
    </tei:p>
    <tei:p>
     Jožo mlčky chlipkal horúcu polievku. Pocítil bolesť v ruke, ktorú   mu schytila reťaz. Myslel na chlapa v kroví a pomaly jedol.
    </tei:p>
    <tei:p>
     Mať chlapca pozorovala. Zdalo sa jej, že nie je taký ako inokedy.   Veď Jožo má vždy plno rečí; to o novotách v škole, to o Gabrielovi, o   Vierke, alebo o dačom inom. A dnes...
    </tei:p>
    <tei:p>
     Počkala, kým dojedol. Potom podišla k nemu.
    </tei:p>
    <tei:p>
     Čo ti je, Jožko?
    </tei:p>
    <tei:p>
     Chlapec pozrel na matku veľkými očami. Aj v očiach sa mu odrážal   akýsi nepokoj.
    </tei:p>
    <tei:p>
     — A čo by mi malo, mama...? — povedal neistým hlasom.
    </tei:p>
    <tei:p>
     — No, no... — odvetila matka. — Len vrav, čo ťa trápi!
    </tei:p>
    <tei:p>
     — Mama! — rýchle sa poobzeral po kuchyni, či nepočúva Zuzanka. Keď   sa presvedčil, že v miestnosti nikoho niet, vysypal:
    </tei:p>
    <tei:p>
     — Mama, tam vedľa cesty je ranený človek.
    </tei:p>
    <tei:p>
     — Aký...? Ranený? — zhíkla Chorvátka.
    </tei:p>
    <tei:p>
     — Ranený... Vytrčil z krovia ruku a chytil ma za nohu. Prikázal   mi, aby som otcovi povedal, že je tam. A cez handru na nohe mu   premokala krv.
    </tei:p>
    <tei:p>
     Matka spustila ruky a nechala ich bezvládne visieť. V jej očiach   bolo zdesenie. A keď si sadla na stoličku, opýtala sa, akoby   chlapcovým rečiam nebola rozumela:
    </tei:p>
    <tei:p>
     — Hovoríš, že je ranený?
    </tei:p>
    <tei:p>
     — Na vlastné oči som videl, — prikývol Jožo.
    </tei:p>
    <tei:p>
     — Kto to môže byť? — pýtala sa Chorvátka sama seba. — No veď otec   už bude vedieť. Iba že do večera je ešte ďaleko, a... jemu premoká   krv.
    </tei:p>
    <tei:p>
     Dvere z izbietky sa otvorili a Zuzanka vošla do kuchyne. Matka   vstala a podišla pomalým, namáhavým krokom k sporáku. Na polceste   povedala:
    </tei:p>
    <tei:p>
     — Veď otec príde, povieš mu.
    </tei:p>
    <tei:p>
     Potom sa v kuchyni rozležalo ticho. Jožo vytiahol učebnicu   zemepisu a začal sa učiť. No darmo sa namáhal. Zemepis mu nešiel do   hlavy. Myšlienkami bol stále pri neznámom človekovi, ktorý čakal v   kroví, kým na kraj sadne tma.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Tajomná „šestorka“
     </tei:hi>
    </tei:head>
    <tei:p>
     <tei:hi>
      J
     </tei:hi>
     ožo ležal na posteli, ale zaspať nemohol. Myslel na   neznámeho, na jeho ranenú nohu.
    </tei:p>
    <tei:p>
     Hneď, ako prišiel otec domov, všetko mu vyrozprával. Otec bol ako   na tŕní, ledva vyčkal, kým dorozprával do konca. Potom sa zdvihol a   vyletel von. Jožo hľadel za ním otvorenými dverami a v hustnúcom šere   večera videl, ako so náhli k Bukovinke.
    </tei:p>
    <tei:p>
     Uplynula dobrá hodina, keď sa otec vrátil a povedal matke:
    </tei:p>
    <tei:p>
     — Je hladný. Daj mu moju večeru... A teplú vodu.
    </tei:p>
    <tei:p>
     Matka bez slova všetko pripravila. Otec to chytro odniesol.   Nevedno kde, lebo vonku už bolo tma ako v rohu.
    </tei:p>
    <tei:p>
     A teraz na posteli musí Jožo na všetko toto myslieť, všetko   poriadne prežuť. Neobyčajná príhoda ho celého zaujala. Pripadalo mu   všetko ako v detektívke. Cudzí človek s obviazanou nohou. A všetky   tie záhady okolo neho: Odkiaľ prišiel? Kto ho poslal, keď išiel tak   naisto?...
    </tei:p>
    <tei:p>
     Jožo bol vzrušený, náramne vzrušený. Mal plnú hlavu otázok, len   odpovedí nebolo...
    </tei:p>
    <tei:p>
     V kuchyni buchli dvere, vošiel otec. Jožo počuje jeho ťažké kroky,   počuje zavrzgnutie stoličky, na ktorú si sadol.
    </tei:p>
    <tei:p>
     Do chlapcových uší tlmene dolieha matkina otázka: — Je to   nebezpečné?
    </tei:p>
    <tei:p>
     Jožo nedýcha, len aby mu neušlo ani slovko.
    </tei:p>
    <tei:p>
     — Postrieľali ho, kopovi, — hovorí otec. — No kosť je celá. Za pár   dní bude v poriadku.
    </tei:p>
    <tei:p>
     — A odkiaľ prišiel?
    </tei:p>
    <tei:p>
     — Zhodili ho padákom. Ukrajinec.
    </tei:p>
    <tei:p>
     — Ostáva tu, alebo pôjde...? — opytuje sa matka.
    </tei:p>
    <tei:p>
     — Ostane... má poslanie tu ostať, — odpovedá otcov hlas   úsečne.
    </tei:p>
    <tei:p>
     Dvere nepriliehajú celkom. Jožo vypočul celý rozohovor, srdce si   cíti až v hrdle.
    </tei:p>
    <tei:p>
     Potom matka obrátila rozhovor na syna Karola. Už dlho nemajú o ňom   nijakej zprávy. Často o tom hovorí, bojí sa oň. Aj teraz   horekuje:
    </tei:p>
    <tei:p>
     — Bohvie, kde je! Možno už leží zahrabaný v ďalekej zemi. Oh, syn   môj, syn môj... Ani sviečočku mu nebude mať kto zapáliť.
    </tei:p>
    <tei:p>
     — Ale veď, Betka, nelamentuj, — uspokojuje Chorvát ženu. — Nie je   z takého riedkeho cesta... Nechcel čertovi slúžiť, nuž prebehol na   druhú stranu. Tisícky našich ta prebiehajú. A viem, že ani s Karolom   nebude ináč.
    </tei:p>
    <tei:p>
     Jožo napínal sluch, lebo chvíľami bolo zle rozumieť. Toľko už   vedel, že tou druhou stranou, na ktorú podľa otca prebehol brat, je   ruská armáda. A uvedomoval si, že všetko treba spájať s tajomnými   schôdzkami v „Explózii“, i príchod neznámeho človeka s postrieľanou   nohou. Tak teda, Ukrajinec, a ako mu rozumieť! A ako tak spájal   všetky udalosti dohromady, začala sa mu jasnejšie črtať ich   súvislosť.
    </tei:p>
    <tei:p>
     V kuchyni zazneli otcove kroky. Blížili sa k izbeným dverám a   čoraz väčšmi hučali v Jožových ušiach.
    </tei:p>
    <tei:p>
     — Jožo! — zavolal otec.
    </tei:p>
    <tei:p>
     — Prosím? — ozval sa chlapec.
    </tei:p>
    <tei:p>
     Chorvát zatvoril dvere, podišiel k posteli a sadol si na   peľasť.
    </tei:p>
    <tei:p>
     — Jožo, nikomu nesmieš povedať, s kým si sa dnes stretol! Ten   človek akoby nejestvoval, rozumieš!
    </tei:p>
    <tei:p>
     — Rozumiem, otec, — odpovedal chlapec a mráz mu prebehol po   chrbte.
    </tei:p>
    <tei:p>
     — Sľúb, že budeš držať jazyk za zubami!
    </tei:p>
    <tei:p>
     — Sľubujem.
    </tei:p>
    <tei:p>
     Jožovi až dych zadržalo, taká to bola nezvyčajná chvíľa.
    </tei:p>
    <tei:p>
     Mocná mozoľnatá ruka pevne stisla chlapčenskú ruku. A aj keď stisk   povolil, ponechal si otec synovu ruku vo svojej. Hovoril ďalej:
    </tei:p>
    <tei:p>
     — Nezháňaj sa po ňom. A hlavne, nevstupuj bez môjho povolenia do   „šestorky“... Odteraz bude najlepšie, keď ani kamarátov nebudeš vodiť   do „Explózie“. Radšej sa s nimi zabávaj v tehelni.
    </tei:p>
    <tei:p>
     Posledný príkaz bol pre Joža najťažší. Gabo s Vierou boli v   „Explózii“ častými hosťami. Tu bol ich svet, tu mali niekoľko len   svojich skrýš.
    </tei:p>
    <tei:p>
     No Jožo pochopil, prečo otec žiada takýto sľub. Ten človek... Ten   človek prišiel sem bojovať proti Nemcom-smrtkárom!
    </tei:p>
    <tei:p>
     Ochotne prikývol.
    </tei:p>
    <tei:p>
     Odvtedy akoby sa čosi v „Explózii“ zmenilo. Akési tajomné ticho   sadlo na tie pomaly černejúce, nedostavané muroviská. Aj matka   Chorvátka menej hovorila, aj otec sa stal nevravným. Keď sa vrátil z   továrne, navečeral sa a už sa poberal do „šestorky“. Pod pazuchou   vždy niesol zabalené nejaké jedlo. Matka všetko vopred pripravila a   položila k otcovmu tanieru na stôl.
    </tei:p>
    <tei:p>
     Iba život malej Zuzanky sa nijako nezmenil. Hrala sa so svojou   handrovou bábikou, ktorej oči, nos a ústa boli namaľované fialovou   ceruzkou. Preobliekala ju i desať ráz za deň, alebo jej vypekala   pieskové koláčiky, a netušila, čo sa okolo nej deje.
    </tei:p>
    <tei:p>
     Joža „šestorka“ trápila. Pravda, jej nového obyvateľa nevídal. Iba   raz ho zahliadol, ako vyšiel z otvoru, ktorý mal byť vchodom, a   vystieral si údy. Jožo práve na chvíľu odviazal Bleska, lebo teraz   býval vlčiak stále uväznený. Keď spozoroval neznámeho, zavolal   naň:
    </tei:p>
    <tei:p>
     — Blesk, poď sem!
    </tei:p>
    <tei:p>
     Vtedy aj obyvateľ „šestorky“ zbadal chlapca. Zakýval mu, potom sa   prudko zvrtol a vošiel dovnútra.
    </tei:p>
    <tei:p>
     „Noha ho už zaiste nebolí, keď sa môže tak vrtko pohybovať,“   pomyslel si chlapec a pocítil radosť.
    </tei:p>
    <tei:p>
     Jožo si len teraz uvedomoval, ako ťažko je dodržať sľub, ktorý dal   otcovi. Horel zvedavosťou. Nevedno, čo by dal za to, keby mohol   naziznúť do „šestorky“. Nič viac, iba naziznúť, vidieť, čo tam robí   ten človek. No otcov zákaz a hlavne sľub ho zdržiaval. A keď už bolo   pokušenie veľké, naďaleko obchádzal „šestorku“, snažiac sa ani   nepozrieť v tú stranu. A vtedy, keď už-už cítil, ako sa láme jeho   vôľa, keď ho ta najsilnejšie ťahalo, rozbehol sa popod Bukovinku k   tehelni za rovesníkmi — Gabom a Vierou.
    </tei:p>
    <tei:p>
     Aj istého dňa, keď už bolo pokušenie veľké, zvrtol sa a upaľoval   okolo lieštia a hlohového kriačia. Ani nespomalil, kým nebol pri   nízkom domci za tehelňou. Bol to jeho rodný dom. No spomínal naň s   trpkosťou. Vždy mu pripomenul matkin nárek, keď sa museli   vysťahovať.
    </tei:p>
    <tei:p>
     Nevošiel dovnútra. Zapískal dohovorený signál tri dlhé tri krátke   pod Hanzelíkovie oblokom a čakal.
    </tei:p>
    <tei:p>
     Gabriel vybehol.
    </tei:p>
    <tei:p>
     — Dobre, že ideš, — privítal spolužiaka, — bol by som musel bežať   ja k tebe. — Naklonil sa k nemu a pošepkal: — Poď, mám novinu, keď ju   počuješ, aj z nôh spadneš.
    </tei:p>
    <tei:p>
     — A Viera...?
    </tei:p>
    <tei:p>
     — Čo nás po nej... Sami... Vieš, baba, ľahko sa jej pošmykne   jazyk.
    </tei:p>
    <tei:p>
     Zašli do medzierky medzi poslednou sušiarňou a plotom. Sadli si do   vysokej buriny, v ktorej pachu prerážal harmanček.
    </tei:p>
    <tei:p>
     — No vrav, — horel netrpezlivosťou Jožo. — Syp už!
    </tei:p>
    <tei:p>
     — Dobre počúvaj... Žandári našli na Ostrom dva padáky. Také   krásne, bielušké... a ako šušťali!
    </tei:p>
    <tei:p>
     — Naozaj? — otvoril Jožo ústa. A hneď mu prišiel na um ten v   „šestorke“. Možno práve on pristal na jednom z nich, ktovie. Skoro mu   to vykĺzlo z úst, to by si bol ale dal. — Ba či je to pravda? —   zapochyboval nahlas.
    </tei:p>
    <tei:p>
     — Keď ti vravím, tak je, márnosť šedivá! Kedy som ťa lakoval, há?   — očervenel Gabriel. Potom podpichol priateľa: — Videl si už padák? —   mačacie oči mu pod plavou šticou víťazoslávne žiarili.
    </tei:p>
    <tei:p>
     — Nevidel, ale chcel by som, — šepol Jožo celý vzrušený.
    </tei:p>
    <tei:p>
     — To si teda mal prísť pred hodinou. Žandári ich odniesli... Ja   som ich videl na vlastné oči, aj povrazy som držal v rukách.
    </tei:p>
    <tei:p>
     — A neodohnali ťa? — opýtal sa začudovaný Jožo, ktorý sa pamätal,   ako pri akomsi nešťastí na hradskej žandári odháňali ľudí. Trochu aj   závidel priateľovi takúto skúsenosť.
    </tei:p>
    <tei:p>
     — Čo som malý? — ohradil sa Gabriel. — Aj chceli, bratku, ale som   sa nedal. Odohnali ma z jedného konca, pobehol som na druhý. Kým si   všetko poobzerám, neuhnem, márnosť šedivá.
    </tei:p>
    <tei:p>
     — Sem, do tehelne ich doniesli?
    </tei:p>
    <tei:p>
     — Sem... — prikývol Gabo. — Ľudia sa hneď nahrnuli ako veľká voda,   aj robotu tak nechali. A predstav si, jedna žena povedala nahlas:   „Keby ich bolo aspoň sto!“
    </tei:p>
    <tei:p>
     — Vari?... Tak povedala?
    </tei:p>
    <tei:p>
     — Čestné slovo... a správca hneď zatelefonoval do kancelárie, aby   ju prepustili. Už aj musela ísť domov. Cez celý dvor za ňou   vykrikoval: „Rovno Nemcom vás udám!“
    </tei:p>
    <tei:p>
     — Hnusák Švecisko! — zaťal päste Jožo. Cítil odpor proti tomu   človekovi. — Vidíš, komu päty líže!
    </tei:p>
    <tei:p>
     Zrazu sa začal poberať: — Dreva treba pre mamku narúbať.
    </tei:p>
    <tei:p>
     — Nechoď ešte, — zdržiaval ho Gabo, — pôjdeme do hliníka na šášie.   Aj divé kačice som tam minule videl.
    </tei:p>
    <tei:p>
     No Jožo sa nedal zadržať. Pustil sa domov, ale cestou sa veľmi   neponáhľal. Mysľou mu vírili myšlienky. Padáky. Pravdaže, aj neznámy   chlap, ktorý teraz sedí v „šestorke“, dostal sa sem — padákom. A nie   je sám...
    </tei:p>
    <tei:p>
     „Niečo sa chystá,“ hútal chlapec. „Niečo sa pripravuje, ináč to   nebude. A otec o tom všetkom vie. Možno práve na tajných schôdzkach   sa o takých veciach radia. Poprosím ho, aby mi porozprával. Možno   porozpráva... A keď mi slova neprezradí? Keď plesne dvermi a odíde   preč? pýtal sa sám seba.
    </tei:p>
    <tei:p>
     „Nech si urobí, ako chce,“ rozhodol sa napokon. „Poviem mu: pozri   sa, otec, mám už štrnásť rokov, môžeš mi dôverovať, nie som už   decko... Hej, aj o to ho poprosím, aby ma zaviedol do „šestorky“, veď   viem predsa držať jazyk za zubami.“
    </tei:p>
    <tei:p>
     Takéto rozhodnutie ho celkom rozveselilo. Začal si vypiskovať do   kroku.
    </tei:p>
    <tei:p>
     Večer otec neprišiel domov v dobrej nálade. Hodil na stôl prázdnu   kanvičku, v ktorej si do fabriky nosieval svoju obedňajšiu polievku,   až vrchnák vysoko vyskočil a hlasno zaštrngotal.
    </tei:p>
    <tei:p>
     — Bezočivci! Bagáž! — vyletelo mu z úst.
    </tei:p>
    <tei:p>
     Matka Chorvátka pozrela na muža svojimi hlbokými, krotkými očami.   Nepovedala ani slovko; čakala, čo povie ďalej.
    </tei:p>
    <tei:p>
     A otec zase vyčkával, že sa matka opýta, že bude zvedavá... Preto   v kuchyni na chvíľu ostalo ticho. Deti ani nepípli. Potom z otca   znova vybúšilo:
    </tei:p>
    <tei:p>
     — Prezerali nás, ohmatkávali, ako keby sme boli... Fuj! Pred   bránou si ich zastalo aspoň desať s puškami — ako keď divé zvery   strážia. A každý robotník musel prejsť cez ich ruky.
    </tei:p>
    <tei:p>
     — Ale prečo? — opýtala sa matka.
    </tei:p>
    <tei:p>
     — Prečo...? Iste niečo ňuchajú. Svet sa im pod nohami rúca: na   východe i na západe... aj tu, u nás. Zbrane hľadajú, vari si len   nemyslia, že dakomu nájdu guľomet vo vrecku, somári, — naraz sa otec   zasmial tak prudko a hlasno, že sa všetci strhli. Medzi smiechom   prerývane hovoril: — A nevedia, hlupáci, že naše zbrane sú tu, —   ukázal na hlavu, — a tu, — vysoko nad hlavu vyhodil zaťatú päsť.
    </tei:p>
    <tei:p>
     Matka sa ponáhľala postaviť pred otca tanier s teplým jedlom.
    </tei:p>
    <tei:p>
     Jožo videl, že teraz nie je vhodný čas na to, čo si zaumienil. To   je hlúpe, práve dnes sa musel takýto vrátiť. Veru, ak bude otec celý   večer takto spod hustého obočia zazerať, neodváži sa požiadať ho, aby   mu všetko vyrozprával. Zaručene by ho odkúril, možno by sa na neho aj   rozkričal.
    </tei:p>
    <tei:p>
     Zatiaľ sa otec najedol, odtisol tanier a vstal. Schytil čiapku,   sivú od reziny, a zamieril k dverám.
    </tei:p>
    <tei:p>
     Vyšiel.
    </tei:p>
    <tei:p>
     Jožo vedel, kam ide. Do „šestorky“, kde inde. Tam otec odchádzal   každý večer. Sadol si teda nad knihu. Sadol si, no nečítal. Hlavu mal   preplnenú inými myšlienkami. A keď sa chcel už prinútiť do čítania,   spozoroval, že pri slabom svetle petrolejky s prasknutým a začmudeným   cylindrom písmená mu poskakujú, trasú sa ako hviezdy za zimného   mrazu.
    </tei:p>
    <tei:p>
     Matka na druhom konci stola plátala nohavice. Sedela zhrbená,   nízko na nose jej sedeli okuliare, ktoré pridŕžal motúzok, okrútený   okolo hlavy po vyblednutej šatke.
    </tei:p>
    <tei:p>
     Jožovi sa čosi vnútri bolestivo pohlo. — Mama, vidíš obšívať pri   takom mizernom svetle? — opýtal sa a podišiel k nej. Zrazu mu prišlo   matky ľúto, že sa so svojím slabým zrakom musí trápiť tak neskoro   večer. Objal ju obidvoma rukami okolo krku.
    </tei:p>
    <tei:p>
     Zdvihla oči, okuliare si prstom potisla až na čelo.
    </tei:p>
    <tei:p>
     — Nuž a čo mám robiť, syn môj? My sme chudobní.
    </tei:p>
    <tei:p>
     Bola to otázka i odpoveď.
    </tei:p>
    <tei:p>
     — Ale, — protestoval chlapec, — ešte viac si pokazíš oči. — Pritom   hľadel do matkinej tváre, ktorá bola poznačená jarčekmi vrások okolo   očí i kútikov úst. Doteraz si tých vrások nevšimol; ako ich len mohol   nevidieť!
    </tei:p>
    <tei:p>
     — Mama, — povedal tichým hlasom a rukou prešiel po jej bledej   tvári, akoby si chcel i hmatom overiť a zapamätať, čo videl.
    </tei:p>
    <tei:p>
     — Čo je, Jožko? — opýtala sa dojatá mať, lebo vypozorovala u syna   nevšednú chvíľu. Pritom ho hladkala kostnatou rukou po vlasoch i po   tvári. Ruka bola trochu drapľavá, no chlapcovi sa zdala hladká a   mäkká.
    </tei:p>
    <tei:p>
     — Nekaz si oči, mama! Prestaň obšívať, oddýchni si, —   nástojil.
    </tei:p>
    <tei:p>
     — Veru, oddychuj... — vzdychla si zhlboka a chytro zažmurkala   očami, ktoré pálili a rezali. Hlas jej akomak stvrdol. — Ľahko sa ti   povie, chlapče. Vieš, že treba plátať a zažívať, keď nieto na nové. A   u nás veru nieto; žijeme z ruky do úst.
    </tei:p>
    <tei:p>
     Poslednú vetu povedala s akýmsi väčším dôrazom. Chvíľu hľadela do   žltého svetla petrolejky, potom si opäť vzdychla:
    </tei:p>
    <tei:p>
     — A tie staré šaty sa tak chytro zoderú... A teraz už choď spať, —   obrátila sa k Jožovi. — Už je neskoro.
    </tei:p>
    <tei:p>
     — Ale veď mne sa ešte nechce, mama, — snažil sa odporovať. Chcel   vyčkať otca; ešte sa nevzdal nádeje.
    </tei:p>
    <tei:p>
     — Choď len, choď, — kývla hlavou matka.
    </tei:p>
    <tei:p>
     Nuž pobral sa do izby. Zaželal matke dobrú noc a odišiel.
    </tei:p>
    <tei:p>
     Matka sa znova dala do plátania.
    </tei:p>
    <tei:p>
     No Jožo nespal. Kdeže! V posteli sa ešte utvrdil, že sa musí s   otcom rozprávať. Povie mu, ako rád by v niečom pomohol, keby mohol.   Chce byť osožným. Hej, tak bude najlepšie...
    </tei:p>
    <tei:p>
     Staré pendlové hodiny v kuchyni odbili desať zachrípnutých úderov.   Potom ubehla chvíľa ticha. Jožovi sa zdala veľmi dlhou.
    </tei:p>
    <tei:p>
     Aha! Teraz vrzli kuchynské dvere. Mali zvláštny spevavý hlas.   Počul, ako otec tlmeno hovorí:
    </tei:p>
    <tei:p>
     — Dnes pristáli za Bukovinkou ďalší parašutisti. Majú vysielačku a   Nikita je s nimi v spojení.
    </tei:p>
    <tei:p>
     Hlas, ktorý prenikal kuchynskými dverami, nebol už taký príkry a   úsečný ako pri večeri. Dobrá zpráva otca priviedla do lepšej nálady.   Jožo sa potešil.
    </tei:p>
    <tei:p>
     Keď otec vošiel do izby, pozrel na posteľ, kde Jožo ležal. Dve   veľké oči hľadeli na neho.
    </tei:p>
    <tei:p>
     — Nespíš? — opýtal sa, snažiac sa hovoriť ľahostajným tónom. Ale v   očiach, ktoré pri večeri boli tak hrozivo temné, blýskalo   vzrušenie.
    </tei:p>
    <tei:p>
     — Nie, otec, čakám ťa, — zdvihol sa chlapec na lakte.
    </tei:p>
    <tei:p>
     — Mňa?
    </tei:p>
    <tei:p>
     — Teba, otec... Ja... ja už ďalej nevydržím.
    </tei:p>
    <tei:p>
     — Choďže, choď. A čo nevydržíš, prosím ťa? — snažil sa nechápať   otec. Prikročil tesne k posteli, oprel sa lakťami o hlávik a tak   hľadel na syna.
    </tei:p>
    <tei:p>
     Jožo vyrozprával všetko, čo počul od Gabriela, i čo sám   vypozoroval. Chorvát počúval a pokyvoval hlavou, chvíľami sa   poškrabal to na brade, to vo vlasoch a Jožovi sa zdalo, že kútikmi   úst mu pohráva slabunký úsmev.
    </tei:p>
    <tei:p>
     Keď chlapec skončil, otec si sadol na peľasť postele.
    </tei:p>
    <tei:p>
     — Máš otvorené oči, chlapče, — povedal. — Ani v hlave nemáš   otruby; a tomu som veľmi rád. Vidíš, že okolo teba sa všetko   hýbe.
    </tei:p>
    <tei:p>
     — Áno, otec. Prosím ťa, porozprávaj mi, čo sa to robí. Ty to vieš,   k tebe chodia ľudia, i v továrni sa rozprávate o všeličom, každý deň   chodievaš do „šestorky“. Prosím ťa...
    </tei:p>
    <tei:p>
     Otcove oči hrajú zvláštnym ohňom.
    </tei:p>
    <tei:p>
     A predsa chvíľu trvá, kým sa odhodlá.
    </tei:p>
    <tei:p>
     — Vedel som, že raz sa začneš pýtať. Čakal som len, kedy. Nebudem   ti nič tajiť, lebo onedlho sa budú diať také veci, nad ktorými budú   mnohí oči otvárať. A lepšie bude, keď o všetkom budeš vopred vedieť.   Konečne, — a otec žmurkol jedným okom, — možno budeme potrebovať aj   tvoju pomoc.
    </tei:p>
    <tei:p>
     Otec sa na chvíľu odmlčal, potom pokračoval.
    </tei:p>
    <tei:p>
     — Potrebujem však tvoj sľub...
    </tei:p>
    <tei:p>
     — Sľubujem! — vyhŕklo z chlapca.
    </tei:p>
    <tei:p>
     Chorvát sa zasmial:
    </tei:p>
    <tei:p>
     — Vidíš vetroplacha! Ale ti je náhlo; veď ani nevieš, čo   chcem.
    </tei:p>
    <tei:p>
     Jožo sa zapálil až po korienky vlasov.
    </tei:p>
    <tei:p>
     Otec pokračoval: — Musíš sľúbiť, že o tom, čo sa teraz dozvieš,   budeš mlčať ako ryba...
    </tei:p>
    <tei:p>
     — Sľubujem, — ochotne prikývol Jožo a hlas sa mu chvel. Vedel, že   dáva vážny sľub, ktorý nesmie nikdy porušiť.
    </tei:p>
    <tei:p>
     — Vidíš, po železnici idú denne transporty — fašisti sa   prevážajú.
    </tei:p>
    <tei:p>
     Chlapec nemo prikývol. Odhrnul si perinu, začínalo mu byť   horúco.
    </tei:p>
    <tei:p>
     — Aj u nás ich je plno, aj inde sa natisli. Ako pažravé kobylky,   ako mor. Chceli zaplieniť a vycicať celý svet, ploštice. Spočiatku sa   im darilo, boli po zuby vyzbrojení a panským vládam sa roztriasli   kolená. Krajiny sa rúcali ako domčeky z karát.
    </tei:p>
    <tei:p>
     — Ja viem, — prerušil Jožo otca. — Poľsko, Francúzsko...
    </tei:p>
    <tei:p>
     — Hej, ešte aj iné: Belgicko, Holandsko, Maďarsko... A keď im to   začas išlo tak, ako sami hrali, nafúkli sa ako mechúr a hybaj hlavou   do múru — pustili sa proti sovietskemu Rusku. Blázni, prišli až k   Volge a teraz idú pospiatky ako rak. Klepetá si popálili.
    </tei:p>
    <tei:p>
     — Ruskí vojaci ich bijú, — dodal Jožo.
    </tei:p>
    <tei:p>
     — A ako! — otcove oči sa zablýskali. A majú aj za čo. Veď čo tí   všetko porobili s ľuďmi! Naozaj, čo všetko...! Zatvárali ich do   koncentračných táborov, hladom mučili, vešali.
    </tei:p>
    <tei:p>
     Jožovi preskočili po tele zimomriavky.
    </tei:p>
    <tei:p>
     — Takí sú oni... Ťažko znášať... A my...
    </tei:p>
    <tei:p>
     — Otec, — pretrhol Jožo otca.
    </tei:p>
    <tei:p>
     — No?
    </tei:p>
    <tei:p>
     A chlapec vyrozprával, ako sa Švec vyhrážal, že tehliarku udá   Nemcom.
    </tei:p>
    <tei:p>
     Otec pozorne počúval, napokon si vzdychol:
    </tei:p>
    <tei:p>
     — Vidíš, tak je to. Našlo sa u nás takých Švecov... Ale poradíme   si s nimi, chlapče! Pomôžeme červenoarmejcom v tyle biť   nepriateľa.
    </tei:p>
    <tei:p>
     Jožo si spomenul, ako s Gabom napálili Šveca. Ticho povedal:
    </tei:p>
    <tei:p>
     — Nikto ich nemá rád.
    </tei:p>
    <tei:p>
     — Všetko, čo sa teraz robí, sú prípravy na otvorený boj. Všetko!   Aj tie padáky, aj revolučný národný výbor, čo sa schádza v   „Explózii“, aj Nikita Vladimirovič, ktorý sedí v „šestorke“ nad   vysielačkou... — Chorvát si odkašlal a dodal: — Ale my robotníci   chceme viac, než oslobodiť sa od fašistov, vieš! Chceme vziať vládu   do svojich rúk a vybudovať spravodlivý svet. Ty tomu, Jožo, možno   ešte dobre nerozumieš, ale raz budeš.
    </tei:p>
    <tei:p>
     Chorvát sa nahol nad chlapca, jeho široká tvár vyžarovala akési   svetlo. — Vieš, Jožo, ako sa potom bude žiť?! Hladných nebude, ak si   schopný, pôjdeš do škôl, všade bude veselo...
    </tei:p>
    <tei:p>
     — Hej, otec, rozumiem, — vydýchol Jožo a bolo mu ohromne dobre,   akosi slávnostne, akoby sa v tejto chvíli stal z neho ozajstný chlap.   Otec sa s ním rozpráva ako s dospelým, prvý raz v živote sa s ním   takto rozpráva! Teraz mal v hlave celkom jasno.
    </tei:p>
    <tei:p>
     — Tak už vieš všetko. Ak niekomu len mukneš, zmaríš veľké dielo.   Tu ide o životy, o veľa životov... A teraz už spi! — povedal otec a   chcel odísť. No chlapec ho chytil za ruku a opýtal sa:
    </tei:p>
    <tei:p>
     — Otec, a do „šestorky“ ešte nesmiem?
    </tei:p>
    <tei:p>
     Chorvát chvíľu rozmýšľal, potom prikývol:
    </tei:p>
    <tei:p>
     — Iba čo by ťa tá „šestorka“ stále omínala... Zajtra večer ťa   vezmem.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Nikita Vladimirovič
     </tei:hi>
    </tei:head>
    <tei:p>
     <tei:hi>
      N
     </tei:hi>
     a druhý deň sa Jožo nevedel dočkať večera. V škole bol   nepozorný, že ho učiteľ Šimák musel niekoľko ráz napomenúť. S   Gabrielom sa pohádal pre sprostosť. Nič ho nezaujímalo, myslel iba na   večer.
    </tei:p>
    <tei:p>
     Stále si opakoval: „Keby už bol večer, keby už bol...!“
    </tei:p>
    <tei:p>
     A už dávno sa nestalo, že by sa tak nekamarátsky zachoval ku   Gabovi a Viere. Na ceste zo školy ich nečakal, ale bežal, aby bol čo   najchytrejšie doma.
    </tei:p>
    <tei:p>
     Keď dobehol domov, uvedomil si, že do večera je veru ešte poriadne   ďaleko. Nikde nemal miesta, ani v kuchyni, ani na dvore. Až tiché   zaskučanie ho upozornilo na Bleska.
    </tei:p>
    <tei:p>
     Veru, chudáčisko Blesk!
    </tei:p>
    <tei:p>
     Chlapec odviazal vlčiaka a prihovoril sa mu:
    </tei:p>
    <tei:p>
     — Obidvaja sme ako na tŕňoch, prebehneme sa.
    </tei:p>
    <tei:p>
     Vlčiak akoby rozumel chlapcovým slovám. Odrazil sa všetkými Štyrmi   dovysoka a rozbehol sa k úpätiu Bukovinky. Na kuse zastal, obrátil sa   za chlapcom a mocne zaštekal. Sťaby aj jeho vyzýval do behu.
    </tei:p>
    <tei:p>
     V húštinách, ktoré sa tiahli od cesty až po hrebeň Bukovinky,   ťažko sa bolo predierať, ak človek nekráčal priesekom. Konáre a   konáriky bučiny, osík, kalín, hrabov a hlohu sa prepletali jeden cez   druhý a prekážali chodcovi.
    </tei:p>
    <tei:p>
     No Blesk si nevybral priesek, dal sa pomedzi lieštiny, mladé bučky   a hraby, ktoré tu divo rástli krížom-krážom. Nedbal, že mu vetvy   sem-tam poškriabu šedivý kožuch. Bol celý bez seba, že mu pri každom   pohybe neštrkoce protivná reťaz.
    </tei:p>
    <tei:p>
     Jožo sa pustil priesekom. Hlboko vdychoval vzduch, presýtený   desatorakými vôňami lesa. Počúval vtáčie hlasy: napravo zaškriekala   sojka, kdesi vpredu vyklopával ďateľ svoju morzeovku a vysoko v   povetrí chvíľami zakikotal hladný jastrab. Bol už skoro pri hrebeni,   keď odkiaľsi sprava zaznelo zúrivé vlčiakovo štekanie. Les stŕpol,   hlasy ustali. Spočiatku si myslel, že Blesk naďabil na zajačika a   teraz ho preháňa.
    </tei:p>
    <tei:p>
     No brechot sa ozýval stále z jedného miesta. Ani sa nepribližoval,   ani nevzďaľoval. A to už bolo podozrivé.
    </tei:p>
    <tei:p>
     „Pozriem, čo ho tak rozpajedilo,“ pomyslel si Jožo a už sa aj   pretískal pomedzi haluzie. Cesta mu ubiehala pomaly, lebo húština   práve v týchto miestach bola skoro nepreniknuteľná. Ruky mal už   poriadne dodriapané a aj na lícach mal červené pásy po šľahoch   pružných konárov.
    </tei:p>
    <tei:p>
     Brechot psa sa ozýval každým krokom bližšie a bližšie.
    </tei:p>
    <tei:p>
     — Blesk! Blesk! — volal ustavične Jožo.
    </tei:p>
    <tei:p>
     Vlčiak pribehol, chvíľu skákal okolo chlapca, potom sa zvrtol a   znova bežal naspäť. Jožo sa ponáhľal za ním. Konečne boli na   mieste.
    </tei:p>
    <tei:p>
     Na mladom hrabe visela biela látka. Velikánsky kus bielej látky.   Jedným cípom povieval vietor a Jožovi to pripomínalo mávajúce krídlo   obrovského vtáka. V sluchách mu zašumelo, srdce zazvonilo: Padák!
    </tei:p>
    <tei:p>
     Áno, bol to ozajstný padák. Povrazy sčasti viseli vo vzduchu,   sčasti ležali na zemi, vystlanej žltočervenkastým machom a suchým,   tlejúcim lístím.
    </tei:p>
    <tei:p>
     Jožo prudko dýchal. Včera ešte závidel Gabovi, že videl na vlastné   oči takú zvláštnu vec, a dnes on sám našiel padák, opustený na   strome.
    </tei:p>
    <tei:p>
     Vlčiak sedel na zadných nohách a múdrymi očami hľadel raz na   mladého gazdu, raz na bielu mátohu na strome. Iste bol zvedavý, ako   sa on zachová k tomu čudu, pre ktoré si div hrtan nevybrechal.
    </tei:p>
    <tei:p>
     Jožo dlho neotáľal. Vyškriabal sa na hrab a snažil sa padák   zvesiť. Nešlo to len tak ľahko. Veľký kus látky bol miestami pevne   zakosílený medzi konármi a v rázsoškách. Aj povrazy boli zamotané do   haluzia. Ruky sa mu triasli od vzrušenia. Poriadne sa spotil, kým   dostal padák na zem.
    </tei:p>
    <tei:p>
     Ale čo s ním?
    </tei:p>
    <tei:p>
     „Vezmem ho domov. Otec bude vedieť.“
    </tei:p>
    <tei:p>
     Poskladal padák do malého balíka, omotal okolo neho povrazy a   prehodil cezeň kabát. Aký je ľahký ten padáčik, ani pierko. Takmer   necítil jeho váhu.
    </tei:p>
    <tei:p>
     Doma ho vybalil a rozprestrel pred matku.
    </tei:p>
    <tei:p>
     — Čo je to, syn môj? — zľakla sa.
    </tei:p>
    <tei:p>
     — Padák.
    </tei:p>
    <tei:p>
     — A kde si to zobral?
    </tei:p>
    <tei:p>
     Matkine oči prezrádzali nepokoj.
    </tei:p>
    <tei:p>
     — Pod hrebeňom Bukovinky visel na hrabe.
    </tei:p>
    <tei:p>
     — Ej, syn môj, nemal si sa takej veci týkať. Či ti ruky podávala?   Také veci neprinášajú šťastie do domu, — rozlamentovala sa   Chorvátovie mať.
    </tei:p>
    <tei:p>
     — Ale, mama, len pozri, aká ľahučká látka, — podniesol jej   belosťou sa skvúcu látku pred oči.
    </tei:p>
    <tei:p>
     — A nech je, aká chce, urobte si s otcom, čo chcete. Podľa mňa by   si bol najlepšie urobil, keby si sa jej nebol ani týkal, — stála   matka Chorvátka na svojom.
    </tei:p>
    <tei:p>
     Jožo skrútil padák, odniesol ho do svojej tajnej skrýše a čakal   otca.
    </tei:p>
    <tei:p>
     Chorvát padák prezrel, hmkal a nadhadzoval jemnú látku na   rozpukanej dlani, akoby vychutnával jej ľahkosť. Napokon povedal:
    </tei:p>
    <tei:p>
     — Taká vec nie je na zahodenie. Budú z toho dobré košele. Na nové   aj tak nieto.
    </tei:p>
    <tei:p>
     — Veď, dobre, ale... — chcela čosi namietnuť matka.
    </tei:p>
    <tei:p>
     — Azda ho nechceš žandárom odovzdať? — zasmial sa Chorvát. —   Dobre, odnes... a žandári budú zase sliediť po hore a žandárky pošijú   pre svoje detváky, a tvoje budú chodiť bez košieľ.
    </tei:p>
    <tei:p>
     — Môžu nájsť... — húdla matka svoje.
    </tei:p>
    <tei:p>
     — Nič nenájdu. Táto vec skôr patrí nám ako im. Vyrobili ju   robotníci kdesi v Moskve... — položil biely oblak na stôl. — Popáraj   a odlož!
    </tei:p>
    <tei:p>
     Pri večeri sa mrzuto obrátil na Joža:
    </tei:p>
    <tei:p>
     — A ty keď ideš do lesa, drž psa na remeni! Kdekto musí teraz   horami chodiť, a stretnúť takého vlčiaka nie je veľmi príjemné.
    </tei:p>
    <tei:p>
     — Dobre, otec.
    </tei:p>
    <tei:p>
     — Dobre, dobre... Na to by si mohol už aj sám prísť, — odpravil ho   Chorvát.
    </tei:p>
    <tei:p>
     Po večeri Jožo s napätím očakával, či otec nezabudol na včerajší   sľub.
    </tei:p>
    <tei:p>
     No otec nezabudol. Keď bral čiapku a balíček s jedlom, pozrel   bokom na syna:
    </tei:p>
    <tei:p>
     — Poď!
    </tei:p>
    <tei:p>
     Jožo nikdy nevyskočil ochotnejšie ako teraz. Dvoma skokmi sa   dostal ku dverám.
    </tei:p>
    <tei:p>
     Vyšli do tmavej noci. Východná strana oblohy bola posiata   hviezdami, ostatok neba bol zamračený, úplne tmavý.
    </tei:p>
    <tei:p>
     Otec kráčal istým krokom. Jožo išiel za ním a potkýnal sa o   nerovnú pôdu, o krtince. Doteraz myslel, že v továrni pozná každý   kamienok, každý hrbček, každú jamku. A naraz nemal odvahu pevne   stúpiť. Podľa zvuku snažil sa nasledovať otca.
    </tei:p>
    <tei:p>
     Prišli k priečke naproti vchodu. Nebola celkom dostavaná, otcovi   siahala po bradu. Cez túto priečku sa mali prehupnúť na druhú stranu.   Kedysi bol v priečke otvor pre dvere, no Chorvát, aby lepšie ukryl   Nikitovu skrýšu, otvor zamuroval, zarovnal s ostatnou stenou.
    </tei:p>
    <tei:p>
     Otec najprv hodil o stenu tri kamienky, potom zľahka vyskočil na   priečku.
    </tei:p>
    <tei:p>
     — Podaj mi ruku, — povedal Jožovi.
    </tei:p>
    <tei:p>
     — Veď ja aj sám, — chlapil sa Jožo a už sa chcel driapať hore   stenou.
    </tei:p>
    <tei:p>
     — Nie tak, — prudko ho zahriakol otec. — Keby sem niekto prišiel,   hneď by spozoroval odranú stenu. To ako keby si im cestu prstom   ukázal. Len mi podaj ruku. Vytiahnem ťa.
    </tei:p>
    <tei:p>
     Ticho zoskočil na mäkkú zem na druhej strane. Tu už nebola taká   tma. V kúte presvital otvor do zeme a odtiaľ sa vylievalo slabé   žltkavé svetlo, ktoré dovoľovalo chlapcovi rozhľadieť sa. Na stene sa   kývali dva tmavé tiene — otcov a jeho. Striaslo ho.
    </tei:p>
    <tei:p>
     — Poď, — chytil otec Joža za ruku, keď ostal nerozhodne stáť.
    </tei:p>
    <tei:p>
     Zostúpili do neveľkej pivnice. Hlinené schody tlmili kroky, že ich   nebolo vôbec počuť.
    </tei:p>
    <tei:p>
     V pivnici rozlieva svetlo malá lampička. Visí v kúte na klinci.   Jožo pozná tú lampu. Visela ešte nedávno v ich komôrke.
    </tei:p>
    <tei:p>
     Pri betónovej stene stojí veľká debna, ktorá nahradzuje stôl.   Obrátená je dnom nahor. Za ňou sedí človek. Je obrátený chrbtom, ale   chlapec vie dobre, že je to ten neznámy, ktorý ho pred časom chytil z   krovia za nohu. Jožo hľadí na jeho nohu, hej, tá bola vtedy omotaná   handrou, cez ktorú premokala krv. A teraz nevidno na nej nijaké   znamenie. Možno ho len zakrýva nohavica. Chlapec poznáva aj nohavice,   ba celé šaty. Sú to otcove šaty. Tmavosivé s úzkymi pásikmi. Dva   pásiky biele, jeden čierny a jeden červený. Boli ešte celkom dobré a   otec ich rád nosieval.
    </tei:p>
    <tei:p>
     Človek, ktorého otec v rozhovore s matkou volal Ukrajincom, sa   skláňal nad otvorenou skrinkou. Jožo vie: je to vysielačka. Nikdy si   ju nepredstavoval takú malú, ale je to ona. Určite.
    </tei:p>
    <tei:p>
     Kým neznámy prijíma zprávy, obidvaja ticho stoja a čakajú. Zatiaľ   si chlapec všíma všetko, čo v pivnici je. Nie je toho mnoho. Okrem   debny-stola a klátika, ktorý slúži za stoličku, je tu ešte akési   lôžko. Na štyroch klátoch zhlobené dosky, na doskách holá, ničím   neprikrytá slama a stará, na viacerých miestach deravá prikrývka. Nad   lôžkom visí starý kabát, ktorý v noci iste slúži za prikrývku, lebo   sú na ňom steblá slamy.
    </tei:p>
    <tei:p>
     Nad stolom je päťramenná hviezda, pribitá na múr hrdzavým klincom.   Ramená sú nerovnomerné; vidno, nie je to odborná práca. Papier, z   ktorého je hviezda vystrihnutá, je novinový. Spod červenej farby   presvitajú riadky tlače a dodávajú hviezde fialový nádych.
    </tei:p>
    <tei:p>
     Človek, naklonený nad plechovou skrinkou, skončil prijímanie   zpráv. Pomalými pohybmi si skladá slúchadlá, kladie ich vedľa   prístroja. Čierny gombík ticho pukne, ako keď v lese stupíš na suchú   vetvičku. Potom sa obracia k Chorvátovcom, tvrdé rysy zmäkčuje úsmev,   ktorý sa šíri, šíri, až rozjasňuje celú tvár. Úsmev, ktorý sa Jožovi   zapáčil už pri prvom stretnutí.
    </tei:p>
    <tei:p>
     — Dobrý večer, Nikita Vladimirovič, — prvý sa ozval otec.
    </tei:p>
    <tei:p>
     — Zdravstvujte, — odpovedal Nikita.
    </tei:p>
    <tei:p>
     — Tu som ti doviedol svojho syna. Už ani nespával od zvedavosti.   Nuž, reku, nech je do všetkého zasvätený... Lepšie tak, ako by   vyparatil nejakú hlúposť.
    </tei:p>
    <tei:p>
     — Ó, veď my sa už poznáme, — hovorí Nikita a podáva chlapcovi   ruku. — Nuž vitaj, golubčik!
    </tei:p>
    <tei:p>
     Po zvítaní Nikitova tvár zvážnela. Obrátil sa k Jožovmu   otcovi:
    </tei:p>
    <tei:p>
     — Tých piatich som zavolal sem, do „Explózie“. Majú mnoho   zbraní... Pravda, budú tu iba deň, možno ani toľko. Zbrane však   ukryjeme sem. Potom oni pôjdu ta, kde sú určení.
    </tei:p>
    <tei:p>
     Chorvát prikývol a dodal: — Chlapec našiel po jednom z nich padák.   Tu neďaleko, na Bukovinke. — Potom zvrtol reč: — A kedy prídu?
    </tei:p>
    <tei:p>
     — Zajtra večer, za tmy.
    </tei:p>
    <tei:p>
     Nikita Vladimirovič vytiahol z kabáta, zaveseného nad lôžkom,   kožený meštek s tabakom. Zo zadného vrecka nohavíc vytiahol   poskladané noviny a odtrhol z nich malý obdĺžnik. Zašúľal, bola z   toho poriadna cigara. Potom ponúkol meštek s novinami Jožovmu   otcovi.
    </tei:p>
    <tei:p>
     — Ja mám naše... Máš tuhý tabak; minule ma celú noc škriabalo v   hrdle, — s úsmevom odmietol Chorvát.
    </tei:p>
    <tei:p>
     Nikita sa hlasno smial:
    </tei:p>
    <tei:p>
     — Zvykneš si ty na náš tabak, Andrej.
    </tei:p>
    <tei:p>
     Vyšli z pivnice, kde vzduch trochu páchol surovinou, a sadli si na   nedostavanú priečku. Tu sa ľahšie dýcha, až sem vetrík prináša vôňu   blízkeho lesa. Nikita drží cigaretu tak šikovne, že oheň vôbec   nevidieť. Iba keď potiahne, prebleskne trochu svetla medzi prstami.   Nič viac... Vidno, je opatrný.
    </tei:p>
    <tei:p>
     Dlhú chvíľu sedeli bez slova. Svetielko, tma, svetielko, tma. A   predsa sa Jožovi zdalo, že sa títo dvaja veľkí ľudia medzi sebou   rozprávajú. Akoby si hovorili nezvyčajné veci, lež nie slovami, ale   ináč, akoby medzi nimi iskry preletovali. Bol celý vzrušený. Očami   ohmatával tmu a roje hviezd na východe oblohy. Tak rád by sa   dozvedel, čo si otec s Nikitom vravievajú, a oni — mlčia. Možno sa im   nechce zhovárať sa pred ním. Táto myšlienka mu stiahla hrdlo. Veď   otec pred chvíľou povedal: Nech je do všetkého zasvätený... a teraz   sú ako nemé skaly, ani nemuknú.
    </tei:p>
    <tei:p>
     Konečne!
    </tei:p>
    <tei:p>
     — Otrava je takto samému, však, Nikita? — opýtal sa otec   šeptom.
    </tei:p>
    <tei:p>
     — Nuž čo, vydržím, na všeličo som ja naučený, — odvetil Nikita   veselo a dobre chránená cigareta mu na okamih ožiarila tvár.
    </tei:p>
    <tei:p>
     — Veď už by to dlho nemalo takto byť, — vraví otec. — Vyjdeš   stadiaľto a pobojuješ si, bratku.
    </tei:p>
    <tei:p>
     Nikita Vladimirovič sa zasmial priduseným hlasom a pošuchal si   ruky, akoby sa dačomu potešil.
    </tei:p>
    <tei:p>
     — Neboj sa ty o mňa, Andrej, veď aj toto musí dakto robiť,   nie?
    </tei:p>
    <tei:p>
     A zasa ticho. Také ticho, až z neho zvoní v ušiach. Svetielko,   tma, svetielko, tma. Napokon Nikita dofajčil, ohorok zadusil o   podošvu a v prstoch ho pomrvil na prach. Kdesi ďaleko zachripel rušeň   a zase bolo ticho. Tak rád by sa Jožo povypytoval Nikitu na všeličo,   ale sa neodvážil. Neodvážil sa prerušiť nočné ticho, bál sa, že by ho   bolo naďaleko počuť.
    </tei:p>
    <tei:p>
     — Ja iba večerom k tebe stihnem, — zase sa ozval Chorvát. — Ale   tuto Jožo...
    </tei:p>
    <tei:p>
     Jožo už nevydržal. Konečne sa hovorilo o ňom.
    </tei:p>
    <tei:p>
     — Ja prídem hocikedy, — povedal dychtivo. — Čoskoro budú   prázdniny, potom tu môžem byť celý deň. A zajtra máme voľno.
    </tei:p>
    <tei:p>
     Bol šťastný! Bude môcť byť v blízkosti človeka, ktorého spustili   padákom, a má vysielačku. Dozvie sa od neho mnoho zaujímavého z   veľkej vojny; kto iný by o tom vedel viacej ako Nikita, ktorý zaiste   prešiel mnohými bojmi.
    </tei:p>
    <tei:p>
     — Hneď ráno prídem, — temer vykríkol od radosti.
    </tei:p>
    <tei:p>
     — Tichšie, — zahriakol ho otec. — Vidíš, aký si ty zajac!
    </tei:p>
    <tei:p>
     — Príď, — potľapkal Nikita Vladimirovič chlapcov úzky chrbát. —   Bude veselšie, čas pobeží rýchlejšie. — Potom zvážnel: — Ale pozor!   Toľko ostorožno!
    </tei:p>
    <tei:p>
     Na druhý deň vstal Jožo včaššie ako obyčajne. Rezko sa vyumýval,   obliekol, čosi hodil napochytre do úst.
    </tei:p>
    <tei:p>
     — Veď dnes nejdeš do školy, — hovorí matka zadivená, — čože sa tak   ponáhľaš?
    </tei:p>
    <tei:p>
     — Musím sa ponáhľať, — vysvetľuje s chvatom chlapec. — Idem k   Nikitovi, mama. Všeličo sa ho chcem povypytovať, možno neskončíme ani   do večera.
    </tei:p>
    <tei:p>
     — A otec čo... dovolil?
    </tei:p>
    <tei:p>
     — Dovolil... Sám povedal...
    </tei:p>
    <tei:p>
     — Nuž dobre, Jožko. Len opatrne, veď vieš, nikto nesmie vedieť, že   okrem nás aj niekto iný býva v „Explózii“. Zle by z toho mohlo   byť.
    </tei:p>
    <tei:p>
     — Viem, mama. Aj otec mi prikazoval, — povedal Jožo náhlivo.
    </tei:p>
    <tei:p>
     — Tak je dobre, — uspokojila sa matka Chorvátka a pokračovala vo   svojej práci. Preberala na stole suchú fazuľu; bude k obedu na   kyslo.
    </tei:p>
    <tei:p>
     Jožo vyšiel von a opatrne sa poobzeral po okolí. Ráno bolo voňavé   a zarosené, hory zacláňal riedky opar padajúcej hmly. Na poli nikoho,   bolo ešte privčas. A z dediny je sem hodný kúsok. Ani na neďalekej   hradskej nebolo živej duše.
    </tei:p>
    <tei:p>
     Len keď zistil, že ho nikto nemôže vidieť, pomalým, nenápadným   krokom zamieril k „šestorke“.
    </tei:p>
    <tei:p>
     Nikita si práve ujedal chlieb so studenou čiernou kávou, ktorú bol   včera otec Chorvát doniesol. Chorvátovci nemali nadostač peňazí, a   preto káva bývala skoro bez cukru. No Nikita bol rád, že si niečím   zasýti žalúdok. Prichodilo mu cez vojnu všelijako sa zaobísť a nebol   veru prieberčivý.
    </tei:p>
    <tei:p>
     — Dobré ráno, — pozdravil Jožo, keď zišiel schodmi do pivnice.
    </tei:p>
    <tei:p>
     — Zdravstvuj, Jozef, — kývol Nikita. — Poponáhľal si sa, braček.   Nuž, sadni si a odlom si chleba.
    </tei:p>
    <tei:p>
     Jožo si prisadol na lôžko, ale chleba sa nedotkol. On sa už   naraňajkoval a ani za svet nebude brať z Nikitovho. Skôr by mu   priniesol, zo svojho.
    </tei:p>
    <tei:p>
     Kým Nikita jedol, chlapec si ho dôkladne obzeral.
    </tei:p>
    <tei:p>
     Nikitova hranatá tvár bola ako zo žuly vytesaná, poznačená bojmi,   ktoré jej vtisli vekovú neurčitosť. Oceľovomodré oči sedeli v   hlbokých jamkách pod hustým obočím. Viečka boli od spánku ešte   pripuchnuté. Nad koreňom nosa sa červenela šikmá jazvička.
    </tei:p>
    <tei:p>
     Nikita dojedol. Chlieb, čo mu ostal, zabalil do papiera, fľašu   zapchal veselým úderom dlane do zátky a všetko uložil do kútika. Bez   slova vstal a spod debny vytiahol vysielačku so slúchadlami.
    </tei:p>
    <tei:p>
     Obrátil usmievavú tvár k chlapcovi, žmurkol a povedal:
    </tei:p>
    <tei:p>
     — Nehnevaj sa, holúbok, ale treba mi popočúvať, či komandatúra   nevysiela... Vieš, človek nikdy nevie, môžu naši, aj nepriatelia. A   nehodno prepásť rozkazy alebo zprávy.
    </tei:p>
    <tei:p>
     Jožo sa díval, ako Nikitove prsty zručne narábajú s čiernymi   gombíkmi.
    </tei:p>
    <tei:p>
     V pivnici bolo ticho, počuť iba jemné šťukanie gombíkov pri   otáčaní.
    </tei:p>
    <tei:p>
     Po dlhšom čase Nikita sňal slúchadlá z uší.
    </tei:p>
    <tei:p>
     — Nič. Akoby všetci ešte spali. A potom, že vraj je vojna.
    </tei:p>
    <tei:p>
     Jožo sa zahniezdil, akoby ho dačo zaomínalo. Bolo vidno, že chce   niečo povedať, ale musel najprv niekoľko ráz preglgnúť.
    </tei:p>
    <tei:p>
     — Ujo Nikita, vy ste boli v mnohých bojoch?... Rozprávajte mi,   prosím vás, niečo o tom.
    </tei:p>
    <tei:p>
     Nikita sa zasmial:
    </tei:p>
    <tei:p>
     — Vieš čo, Jozef! Budeme priateľmi. Súhlasíš?... — a podával   chlapcovi ruku, akoby mu bol roveň. Jožovi to polichotilo. Oh, keby   len Gabovi mohol povedať, akého on má veľkého priateľa! Ten by sa aj   zadusil od závisti... Schytil podávanú ruku a stisol ju.
    </tei:p>
    <tei:p>
     — A u vás je zvykom, že si priatelia tykajú. Len smelo! — dodal   Nikita a pokračoval:
    </tei:p>
    <tei:p>
     — Nuž, nerád hovorím o sebe, braček. Robil som len to, čo bola   moja povinnosť, nič viac, — stiahol Nikita obočie. Hneď sa mu však   tvár rozjasnila:
    </tei:p>
    <tei:p>
     — Ale čo robiť? Ty si zvedavý, ja musím rozprávať. Aj tak by som   nemal od teba pokoj.
    </tei:p>
    <tei:p>
     Vstal a začal sa prechádzať. Zem pod nohami tlmila jeho kroky,   akoby chodil po hrubom koberci. Jožovi sa zdalo, že je v pomykove a   nevie, ako začať. Napokon predsa...
    </tei:p>
    <tei:p>
     — Najistejšie bude, keď začnem od Adama, — usmial sa Nikita   modrými očami. — Vieš, narodil som sa na sovietskej Ukrajine, ale už   dávno som odtiaľ odišiel. Ešte ako chlapec, taký asi ako ty, keď som   skončil sedemtriedku, dostal som sa na Ural do priemyselného kraja.   Vždy ma zaujímali mašinky, mal som vôľu na konštruktérstvo, a tak ma   dali do školy pre kovorobotníkov. Cez deň som pracoval v obrovskom   závode a večermi som prax dopĺňal štúdiom. Keby si videl tie mamutie   fabriky v Magnitogorsku, veru by ti aj dych vyrazilo, kamarát. Samé   vysoké pece, komíniská, haly, celé mesto zo železa a ocele, vari   najväčšie na svete. Tam som žil a rástol a silnel.
    </tei:p>
    <tei:p>
     Jožo ani brvou nehol. Jeho okrúhla tvár bola napätá.
    </tei:p>
    <tei:p>
     — V našom gigante som sa naučil všeličomu. Vyrábali sme traktory,   kombajny, žeriavy, rýpadlá a čo ja viem, čo všetko ešte. Ale všetko   to boli väčšie kusy železa. Tu som strávil hodne rokov, kým som   dokončil priemyslovku. Bola to riadna fuška — cez deň pracovať v   závode, večer vysedávať nad knihou, ale vydržal som. Boli to krásne   roky. Sníval som, že raz aj ja vymyslím dajaký dômyselný stroj. Ale   len čo som dokončil priemyslovku, v závode si zmysleli poslať ma do   Moskvy na vysokú školu. Spočiatku som sa hneval, reku, školy mám už   po krk, ale neskôr som bol rád. To ti je mesto, Jozef, tá naša   mátuška Moskva! Celé tri roky som chodil na inžiniersku školu,   usiloval som sa čo najviac pochytiť. Už som mal onedlho odísť znovu   do továrne, iba keď sa na našu krajinu oborí Germanec-fašista. Bum...   Vojna! Odložil som knihy nabok a šiel som sa prihlásiť do armády,   brániť vlasť. Namiesto inžinierskeho diplomu zastrčil som si do   vrecka vojenskú knižku. Priznám sa ti, bolo mi všelijako, lež potom   som hodil rukou: Keď sa šťastlivo vrátim, školu ľahko dokončím.
    </tei:p>
    <tei:p>
     Obliekol som teda uniformu červeňoarmejca. So mnou išli milióny   mne rovných obyčajných ľudí od Ukrajiny až po Vladivostok, od Krymu   až po Kolu...
    </tei:p>
    <tei:p>
     Nikita hovoril s takým zápalom, nadšením — pomáhal si pritom   rukami i tvárou — že Jožo temer prestal dýchať, zabudol na všetko   ostatné. Každým ďalším slovom sa v chlapcovi vzmáhala úcta k tomuto   človekovi, ktorý veľkými krokmi premeriaval pivnicu od steny ku   stene, akoby meral celý svoj tvrdý život.
    </tei:p>
    <tei:p>
     Nikita pokračoval:
    </tei:p>
    <tei:p>
     — Spočiatku nám fašisti nivočili krajinu. Bolo to strašné, Jozef.   Keby si len vedel, ako ju nivočili! Horeli dediny, bomby a granáty   vyvracali krásne mestá. Aj moja rodná Ukrajina bola pokorená.   Nepriateľ stál pod Moskvou a my sme tŕpli strachom, že ju dobyje a   potupí. Germanec sa dostal až k brehom Volgy. Ale my sme bojovali,   lebo sme vedeli, že bojujeme za spravodlivú vec, za našich drahých,   za celý svet. Bojovali sme, lebo sme vedeli, že musíme zvíťaziť.   Koľko našich ľudí sa pominulo v tých bojoch!
    </tei:p>
    <tei:p>
     Parašutistova tvár bola ako kniha. Čo sa dialo v jeho vnútri,   odzrkadlilo sa na tvári. Chvíľami oči sršali ohňom, líca sa   zapaľovali, jazva nad koreňom nosa horela.
    </tei:p>
    <tei:p>
     Nikita zastal a uľahčene si vydýchol:
    </tei:p>
    <tei:p>
     — Teraz sa už všetko zmenilo. Nepriateľ uteká, krasnoarmejci   víťazia. A my sme prišli pomôcť aj vám oslobodiť sa. Váš nepriateľ je   aj náš nepriateľ.
    </tei:p>
    <tei:p>
     Rozprávač sa odmlčal. No neprestal merať pivnicu dlhými krokmi,   akoby to v ňom ešte doznievalo.
    </tei:p>
    <tei:p>
     — Ty si bol zaiste v mnohých bojoch? — nedával mu pokoj   chlapec.
    </tei:p>
    <tei:p>
     — Či v mnohých? — zasmial sa Nikita. — Ustupoval som, bojoval som.   Hnal som nepriateľa, bojoval som. Bol som v tyle protivníka v   treskúcich mrazoch a o hlade. Táto jazva, — prešiel ukazovákom po   červenej jazve nad koreňom nosa, — táto jazva, to bola hlboká krvavá   rana. No zahojila sa a ja som bojoval ďalej. A raz prišiel rozkaz:   Vyskočíš z lietadla nad fatranskými horami, a ja som vyskočil. Zmenil   som síce spôsob boja, sedím tu v tejto diere, ale bojujem s touto   malou skrinkou — ukázal na vysielačku, rozloženú na debne.
    </tei:p>
    <tei:p>
     — Aj vyznamenania máš?
    </tei:p>
    <tei:p>
     Nikita sa zastavil, chvíľu rozmýšľal, akoby nevedel, čo spraviť,   potom sa sklonil nad lôžko a vytiahol spod neho plecniak. Premŕval sa   v ňom, premŕval, až vytiahol malý balíček, zakrútený do voskového   plátna. Pozorne rozbalil plátno a na debnu vyložil asi pol tucta   vyznamenaní. Hviezdy bez stúh, i medaily s farbistými stuhami.
    </tei:p>
    <tei:p>
     Jožo bol jedným skokom pri debne. Zdalo sa mu, že Nikita vysypal   na stôl ozajstný poklad.
    </tei:p>
    <tei:p>
     — Pozri, toto sú moje frontové vysvedčenia, — povedal zachrípnutým   hlasom Nikita. Opatrne, so zjavnou úctou vzal do ruky jedno   vyznamenanie. — Toto je vyznamenanie „Pobeda“. Dostal som ho pri   Charkove. Most sme tam držali proti presile... A tento orden   „Krasnogo znameni“ mi pripínal sám maršal.
    </tei:p>
    <tei:p>
     Nikita podržal v ruke rad-radom všetky rady a vyznamenania, pričom   vyrozprával ich históriu, kde a kedy ich dostal. Jeho slová   vykúzľovali pred Jožom bojiská plné haravary, hukotu a výbuchov.
    </tei:p>
    <tei:p>
     Chlapec hľadel raz na pestré stuhy s medailami, raz na Nikitu.   Jeho oči boli doširoka otvorené. A keď Nikita znova uložil balíček vo   voskovanom plátne do plecniaka, chytil ho chlapec za ruku.
    </tei:p>
    <tei:p>
     — Nikitinko, ty si ozajstný hrdina!
    </tei:p>
    <tei:p>
     — Ale choďže, choď, — zasmial sa parašutista. — Mnoho mi chýba do   hrdinu. U nás by si takých nabral plné fúry.
    </tei:p>
    <tei:p>
     Nikitov smiech zaplnil neveľkú pivničnú miestnosť. A Jožovi sa   zdalo, že to Nikita rastie, rastie do nesmiernej výšky, do výšky   hrdinov, čo sa neboja ničoho.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Zrada
     </tei:hi>
    </tei:head>
    <tei:p>
     <tei:hi>
      V
     </tei:hi>
     ečerom zišli z Bukovinky piati parašutisti, ktorých   ohlásil Nikita minulého dňa.
    </tei:p>
    <tei:p>
     Nikita, otec Chorvát a Jožo ich očakávali hneď na okraji húštiny,   kde sa ohrada továrne dotýkala poľnej cesty.
    </tei:p>
    <tei:p>
     Obklopovala ich tma, rozriedená svetlom úzkeho kosáka, ktorý visel   nad hrebeňom hory.
    </tei:p>
    <tei:p>
     Húštiny stáli pred nimi ako temný múr.
    </tei:p>
    <tei:p>
     Kým čakali, Chorvát vysvetľoval, kde uložia zbrane, ktoré   parašutisti zhodili.
    </tei:p>
    <tei:p>
     — V „trojke“, — tak volal otec stavenisko, postavené v úzadí,   ktoré bolo menšie ako ostatné, — je vybetónovaná jama. Neviem, načo   mala slúžiť, no nám sa teraz výborne hodí. Je suchá a má betónový   príchlop, ktorý ani nerozoznať od dlážky. Do tejto diery sa nám   zmestí pekná hŕbka zbraní.
    </tei:p>
    <tei:p>
     Nikita len prikyvoval. Keď prehodil slovko-dve, tak len šeptom,   lebo v nočnom tichu hlasné slová iba prezrádzajú. Okolo „Explózie“ v   noci aj tak sotva kto prechodil, no Nikita mal opatrnosť v krvi.   Istota je istota.
    </tei:p>
    <tei:p>
     Sedeli učupení pri múriku, ktorý sa tiahol okolo celej továrne.   Noc bola pokojná a teplá. Jemný vánok lahodne šelestil listami   stromov. Od Bukovinky prichádzala korenistá vôňa lesa.
    </tei:p>
    <tei:p>
     Nikita chcel Chorvátovi čosi povedať, zrazu sa však nahol a   spozornel.
    </tei:p>
    <tei:p>
     — Niekto prichádza!
    </tei:p>
    <tei:p>
     A iba keď sa tmavá stena krovia roztvorí, akoby sa rozhrnula   opona. Z tmy lesa sa vynorila ešte tmavšia postava, v rukách   namierený automat.
    </tei:p>
    <tei:p>
     Traja pod plotom ustrnuli.
    </tei:p>
    <tei:p>
     Po chvíli sa ozval Nikita:
    </tei:p>
    <tei:p>
     — Sergej!
    </tei:p>
    <tei:p>
     Nehybná postava sa zakolísala a odpovedala:
    </tei:p>
    <tei:p>
     — Seriožka!
    </tei:p>
    <tei:p>
     — Naši! — vykríkol Nikita a prvý vyskočil na rovné nohy. Za ním   obidvaja Chorvátovci.
    </tei:p>
    <tei:p>
     Nikita skočil k neznámemu a začal ho objímať, hlasne bozkávať.   Zatiaľ z húštiny vystúpili aj ostatní štyria. Tak ako Nikita, aj   Jožov otec vyobjímal parašutistov. Len Jožo bezradne postával a   nevedel, čo má robiť. Náhly a nepozorovaný príchod parašutistov ho   prekvapil. Ani halúzka nezapraskala, ani lístok nezaševelil.
    </tei:p>
    <tei:p>
     — A ty si ich privítal? — opýtal sa ho otec.
    </tei:p>
    <tei:p>
     Nuž Jožo sa osmelil a zvítal sa s vojakmi aj on. Priateľsky ho   potľapkávali, akoby sa už dávno poznali. Páčilo sa mu to. Pripadalo   mu toto privítanie akýmsi rodinným, blízkym, prítulným.
    </tei:p>
    <tei:p>
     — Ste hladní? — opýtal sa Nikita nových priateľov-bojovníkov.
    </tei:p>
    <tei:p>
     — Najprv pôjdeme po zbrane, — povedal ten, ktorý prvý vykročil z   húštiny. — Sú zložené na dobrú polhodinu odtiaľto.
    </tei:p>
    <tei:p>
     Chorvát rozkrájal kus chleba. Podal každému kúsok, aby si aspoň   cestou zajedli. Zatiaľ si chlapec cez riedku tmu obzeral   parašutistov. Mali prešívané kabátce, sivé nohavice a čižmy. Na   hlavách čiapky, obrúbené kožušinkou.
    </tei:p>
    <tei:p>
     Vykročili priesekom, ktorý viedol rovno na hrebeň Bukovinky. Tým   istým, ktorým včera vykračoval Jožo. Cestou chlapi prežúvali   mľazgavý, kyslastý chlieb a rozprávali. Najviac rozprával ten vysoký,   ktorý prvý vyšiel na cestu. Z celého jeho správania bolo vidno, že on   je veliteľom pätorky.
    </tei:p>
    <tei:p>
     — Aby ste vedeli, kto sme a čo sme, a aby ste si nás nepomiešali,   tamten je seržant Voloďa, ten vedľa staršina Gavrik. Keď na neho   pozriete za dňa, uvidíte, že je ryšavý.
    </tei:p>
    <tei:p>
     Ozval sa tichý smiech Gavrikových druhov. No dlháň pokračoval:
    </tei:p>
    <tei:p>
     — Títo dvaja sú naši benjamínkovia. Dobrovoľníci-komsomolci, Vasil   a Alexej.
    </tei:p>
    <tei:p>
     Zatíchol.
    </tei:p>
    <tei:p>
     — Ostatných si nám predstavil a seba nechceš? Či sa ti jazyk   zasekol? — domŕzal dlháňa Nikita.
    </tei:p>
    <tei:p>
     — Veru, keď má o sebe niečo povedať, vždy sa mu jazyk zasekne, —   smial sa Gavrik. — To je kapitán Boris Kamenskij, náš veliteľ.
    </tei:p>
    <tei:p>
     Potom zase Nikita oboznámil druhov so svojimi spoločníkmi.
    </tei:p>
    <tei:p>
     Chlapec počúval rozhovor, ktorý sa viedol v akejsi zmiešanine jeho   rodného jazyka a ruštiny. No aj keď parašutisti hovorili svojsky, aj   keď to znelo trochu ináč ako Nikitova ukrajinčina, na ktorú si už   zvykol, dosť dobre rozumel.
    </tei:p>
    <tei:p>
     Rezko stúpali do svahu. Tak rezko, že sa poriadne rozohriali.   Kroky tlmila mäkká trávnatá a machová prikrývka. Iba keď topánka či   čižma stúpila na suchú haluz, ozval sa dutý praskot.
    </tei:p>
    <tei:p>
     Prehupli sa cez oblý hrebeň Bukovinky. Kapitán Kamenskij kráčal   tak isto, akoby ho neboli v tieto končiny zhodili z lietadla pred   niekoľkými desiatkami hodín, ale akoby sa tadiaľto prechádzal už od   samého detstva. Zaviedol skupinku k osamelému ostrovu kríkov, nad   ktorými sa vypínal starý košatý buk-semenáč. Bolo to dobre označené   miesto, ktoré si nebolo možné pomýliť.
    </tei:p>
    <tei:p>
     — Tu sme, molodci, — zastal kapitán a hlasno odfukoval. Pritom si   širokými rukami plieskal po stehnách.
    </tei:p>
    <tei:p>
     Jeho spoločníci začali z krovia vyťahovať veľké plátenné vaky.   Veru, všetci štyria mali čo robiť s jedným. Ostatní sa naťahovali s   druhým vakom.
    </tei:p>
    <tei:p>
     Päť objemných vriec ležalo na tráve. Ryšavý staršina Gavrik   hovoril:
    </tei:p>
    <tei:p>
     — Ej, dali nám roboty, prašiny, kým sme ich sem pozvláčali. Boli   porozhadzované sem-tam, celý deň sme sa s nimi mordovali.
    </tei:p>
    <tei:p>
     — Mohli ste ich nechať, kde spadli. Spoločnými silami... —   nadhodil otec Chorvát.
    </tei:p>
    <tei:p>
     — A to už nie! — vpadol mu do reči Kamenskij. — Máme skúsenosti...   Horami sa túlajú všelijakí špehúni. Vidia podozrivé vreciská a letia   do dediny, akoby im niekto päty pripaľoval. Rovno na žandársku   stanicu.
    </tei:p>
    <tei:p>
     Alexej vytiahol z puzdra na opasku dýku a jedným sekom rozrezal   šnurovanie na vaku. Jožo s napätím hľadel, čo sa v bale objaví. A   nemusel dlho čakať. Ruky šikovne odhrabali seno, ktorým boli obalené   zbrane a vypchatý vak. A potom na tráve rástla kopa automatov,   automatických pušiek, zásobníkov a plátenných vrecúšok s nábojmi.
    </tei:p>
    <tei:p>
     Kapitán Boris začal rad-radom prideľovať: dva automaty, pušky, dva   zásobníky a vrecúška s nábojmi. Všetci mlčky prijímali pridelený   náklad.
    </tei:p>
    <tei:p>
     Prišiel rad aj na Joža.
    </tei:p>
    <tei:p>
     Kapitán mu podával automat, pušku, zásobník a vrecúško. Nič   viac.
    </tei:p>
    <tei:p>
     Joža pichlo pri srdci.
    </tei:p>
    <tei:p>
     — Ja tiež chcem toľko, čo ostatní, — zaprotestoval.
    </tei:p>
    <tei:p>
     — Neunesieš, — krútil hlavou Nikita.
    </tei:p>
    <tei:p>
     — Len dajte... uvidíte!
    </tei:p>
    <tei:p>
     — Keď chce, prilož mu... zásobník s vreckom, — prihovoril sa za   syna Chorvát.
    </tei:p>
    <tei:p>
     — Aj pušku pridajte, — prosil Jožo.
    </tei:p>
    <tei:p>
     — Tvrdohlavec, — precedil cez zuby kapitán. No chlapcova odvaha a   dôvera v svoju silu sa mu páčila a pušku pridal. Potom ho potľapkal   po pleci.
    </tei:p>
    <tei:p>
     Poriadne naložení pohli sa do doliny.
    </tei:p>
    <tei:p>
     Cestou náklad akoby bol oťažel. Zvlášť Joža poriadne zmáhal. Ale   chlapec sa zaťato snažil myslieť na iné veci.
    </tei:p>
    <tei:p>
     — Nikita, — zvolal.
    </tei:p>
    <tei:p>
     — No... či ti je už ťažko? — vyzvedal sa napoly vážne, napoly   žartom Nikita.
    </tei:p>
    <tei:p>
     — Ani nie, — nedal sa chlapec. — O inom som chcel...
    </tei:p>
    <tei:p>
     — Tak hovor!
    </tei:p>
    <tei:p>
     — Je to pravda, že tieto automaty vypália sto rán na jedno   stisnutie kohútika?
    </tei:p>
    <tei:p>
     — Kto ti to povedal? — opýtal sa veselým hlasom Nikita.
    </tei:p>
    <tei:p>
     — V tehelni robí jeden, čo bol na východnom fronte... Granát mu   pochrámal nohu a prepustili ho. On rozprával Gabovi. Vieš, Gabo je   môj kamarát. A ten s pochrámanou nohou vraj hovoril: Tie ruské   automaty, to vám je senzácia. Pľujú gule jednu za druhou, sto rán na   jedno stisnutie.
    </tei:p>
    <tei:p>
     Nikita sa polohlasne smial: — Braček, výborné sú, uvidíš. A od   sedemdesiat do sto veľa nechybuje.
    </tei:p>
    <tei:p>
     — Teda sedemdesiat? — uznával chlapec.
    </tei:p>
    <tei:p>
     — Naše zbrane vedia nepriateľa poštekliť, — rozohnil sa Nikita. —   Ojojoj, a keby si videl kaťuše! To je postrach, hu...!
    </tei:p>
    <tei:p>
     Jožo celkom zabudol na ťarchu. Zdalo sa mu, že kráča ľahko, bez   záťaže. Len jedno ľutoval: že ho nevidí Gabo. Automat, puška! Až keď   už hodnú chvíľu kráčali bez slova, pocítil, že mu zásobníky a   vrecúška poriadne vyťahali ruky. No vtedy už neboli ďaleko od   „Explózie“.
    </tei:p>
    <tei:p>
     Zbrane a strelivo poukladali do vybetónovanej jamy v „trojke“. Tej   noci ešte štyri razy sa vrátili na Bukovinku, kým vyprázdnili veľké   vaky. Joža však otec poslal spať. Darmo prosil, aby mohol ostať. Otec   nepovolil:
    </tei:p>
    <tei:p>
     — Ráno ideš do školy; musíš sa vyspať a basta! Ty si zatiaľ   predovšetkým žiakom! Ostatní súhlasili a Jožovi div srdce   nepuklo.
    </tei:p>
    <tei:p>
     Keď sa Jožo na druhý deň vrátil zo školy, našiel v „šestorke“ iba   Nikitu. Sedel na nedostavanej priečke a nakúkal cez vonkajší múr do   okolitého terénu. Kúskom ceruzky zakresľoval na papier krivé i rovné   čiary; to tenšie, to hrubšie. Keď prišiel chlapec, Nikita zložil   papier a vstrčil ho do bočného vrecka.
    </tei:p>
    <tei:p>
     — Zdravstvuj, Jozef! — privítal chlapca.
    </tei:p>
    <tei:p>
     — Zdravstvuj, — rovnakým pozdravom sa odvďačil Jožo. Pritom   priložil ruku k čelu, ako to videl u Nikitu. Na tento pozdrav si   zvykol za tých niekoľko dní natoľko, že v škole mu ho slina stále   niesla na jazyk.
    </tei:p>
    <tei:p>
     — Si len sám, Nikitinko? — vyzvedal sa.
    </tei:p>
    <tei:p>
     — Vidíš... A s kým by som tu mal byť?
    </tei:p>
    <tei:p>
     — No tí včerajší. Kapitán Kamenskij, Gavrik, veď vieš...
    </tei:p>
    <tei:p>
     — Ojoj, tí sú už za horami za dolami, — zasmial sa Nikita a začal   si krútiť cigaretu. — Čo by tu robili? Pospali si, zajedli a tašli na   určené miesto.
    </tei:p>
    <tei:p>
     — A kam šli? — opýtal sa chlapec sklamano.
    </tei:p>
    <tei:p>
     — Pomôžu vašim v horách organizovať partizánske jednotky.
    </tei:p>
    <tei:p>
     Jožo sa zamyslel.
    </tei:p>
    <tei:p>
     Musí to byť skvelý plán, ktorý pamätá na všetko. Tam treba   vysielačku, tam zase skúsených chlapov, čo vedia poradiť. A všetko   navlas klape, panečku. Obdivoval to, no nevedel si dobre predstaviť,   ako tak ďaleko v tyle nepriateľa možno riadiť činnosť toľkých ľudí.   To si teda nevedel predstaviť. Opýtal sa preto Nikitu:
    </tei:p>
    <tei:p>
     — Ako to, že vaši velitelia, ktorí nikdy neboli u nás, vedia o   všetkom a dokážu vám dať presné rozkazy?
    </tei:p>
    <tei:p>
     — Si zvedavý na veľmi vážne veci, bratku, — odvetil Nikita. —   Porozprávame sa o tom, ale... — a výstražne priložil ukazovák k   ústam, čo značilo: pred nikým ani muk!
    </tei:p>
    <tei:p>
     — Nech sa prepadnem, ak... — zaveril sa chlapec.
    </tei:p>
    <tei:p>
     — Veď tak... Vieš, že mnoho vašich ľudí je u nás?
    </tei:p>
    <tei:p>
     — U vás? — vyskočilo celkom zbytočne z Joža. Preto zbytočne, lebo   v tom momente sa mu vybavil rozhovor o bratovi Karolovi.
    </tei:p>
    <tei:p>
     — Pravdaže, — prikývol Nikita a hompáľal nohami. — Prešli k nám   ešte pred vojnou, alebo prebehli cez front. A oni nám povedia, čo   potrebujeme vedieť o vašej krajine. No je aj druhý spôsob. Predstav   si reťaz ľudí; človek, človek a zase človek, potom ešte dlhý rad   ľudí, na konci tvoj otec a moja vysielačka.
    </tei:p>
    <tei:p>
     — Moja tekvica! — klopol si Jožo hánkou do čela. Aké je to   jednoduché.
    </tei:p>
    <tei:p>
     Hej, teraz Jožo rozumel všetkému. Pochopil Nikitovu úlohu, prečo   sa tu skrýva a aké zprávy vysiela a chytá.
    </tei:p>
    <tei:p>
     — Nemysli, že moja vysielačka je jediná... Ale už dosť, to ťa ešte   nemusí natoľko zaujímať, — zháčil sa Nikita.
    </tei:p>
    <tei:p>
     Potom zvrtol rozhovor na iné. Opýtal sa so smiechom:
    </tei:p>
    <tei:p>
     — A čo vám hovoria v škole o tejto vojne?... A o nás?
    </tei:p>
    <tei:p>
     Jožo pozrel do tváre svojho veľkého druha.
    </tei:p>
    <tei:p>
     — Čo nám hovoria?... — preťahoval, lebo v hlave zháňal myšlienky.   — Vieš, náš učiteľ Šimák nám málo hovorí o vojne. Myslím, že vás   nemôže nahlas spomínať, lebo v triede sú všelijakí, aj takí ako Mišo   Volavec... Ale o tých druhých, so smrtkami na čiapkach, radšej   nehovorí. No viem, že ich nemá rád. Raz som mu pomáhal v zemepisnom   kabinete. Z okna bolo vidieť na železničnú trať, kadiaľ prechádzal   vojenský vlak. Vtedy povedal: — Bodaj ich čert do horúceho pekla   uchytil! Ako sa u nás rozťahujú!
    </tei:p>
    <tei:p>
     — Myslím, že ten váš učiteľ je dobrý človek, — povedal Nikita.
    </tei:p>
    <tei:p>
     — Dobrý, všetci ho máme radi, — prikývol Jožo. — Veď chodí niekedy   aj sem. Zaiste ho uvidíš.
    </tei:p>
    <tei:p>
     A naozaj. O dva či tri dni začali sa večerom schádzať pod   Bukovinkou známi ľudia z dediny, Jožo cez hustnúci súmrak poznával   Gabovho otca, tehliara Kúdeľku, učiteľa Šimáka, vrátnika z tehelne   Gregoru, ktorý má namiesto ľavej ruky drevenú protézu, navlečenú do   čiernej, ošúchanej rukavice.
    </tei:p>
    <tei:p>
     „Revolučný národný výbor sa schádza... Reťaz, dlhý rad ľudí... Aj   toto sú ohnivká tej dlhej reťaze, ktorú spomínal Nikitinko,“ dumal   chlapec.
    </tei:p>
    <tei:p>
     No ďalších, ktorí toho večera prišli do „Explózie“, nevidel. Otec   ho zahnal do kuchyne:
    </tei:p>
    <tei:p>
     — Nebuď zvedavý, chlapče!
    </tei:p>
    <tei:p>
     To znamenalo, že dnes otec nechce, aby sa mu miešal do jeho vecí.   Jožo voľky-nevoľky šiel do kuchyne. Sadol si a začal sa učiť.
    </tei:p>
    <tei:p>
     Po tajnej schôdzke v „Explózii“ bolo niekoľko dní ticho. Život v   nedostavanej továrni plynul po starom. Nikita vysielal zprávy,   prijímal rozkazy a odovzdával ich po Chorvátovi ďalej.
    </tei:p>
    <tei:p>
     A predsa sa čosi zmenilo: Jožo už nechodil do školy. Bolo horúce   leto, školáci mali voľno. Chlapec, ktorý už vychodil povinné ročníky,   myslel, že ho otec vezme so sebou do drevárskej fabriky. Aspoň kedysi   to tak chcel urobiť. No teraz mu otec povedal: — Ostaň doma! Uvidíme,   dokedy budeš mať pokojné prázdniny. Časy sú neisté... Mame   pomáhaj...
    </tei:p>
    <tei:p>
     A tak sa chlapec motal okolo kuchyne ako po iné roky. Jožove   prázdniny nikdy nebývali celkom bezstarostné, ako napríklad prázdniny   Miša Volavca. Tomu ešte aj raňajky slúžka nosievala do postele. Aspoň   pred spolužiakmi sa takto Mišo vyťahoval, aby sa vyvýšil nad nich. No   figu borovú tým dokázal. Žiaci ho nemali radi a vyhýbali sa jeho   spoločnosti. Väčšina z nich cítila, že Mišo nezmýšľa tak ako oni.
    </tei:p>
    <tei:p>
     Ale chvastanie so slúžkou, raňajkami a posteľou Mišovi aj tak zle   vypálilo. Gabo Hanzelík sa ho s chichotom, a ako to len on vie,   uštipačne opýtal, či mu slúžka Zofa aj päty neškrabká. Spolužiaci sa   rozrehotali na plné ústa. Tam bola Mišova vážnosť! Bolo zjavné, že   žiakom ulahodila porážka nafúkanca. Odvtedy ho nazývali slameným   panákom. A Gabo mu k tomu pridal prezývku „prašivá ovca“.
    </tei:p>
    <tei:p>
     No Jožo ani netúžil preleňošiť prázdniny. Hneď prvý deň matka s   uľahčením povedala:
    </tei:p>
    <tei:p>
     — Dobre, že budeš doma. Aspoň mi pomôžeš.
    </tei:p>
    <tei:p>
     A chlapec narúbal dreva, nanosil do kuchyne, dával pozor, aby boli   vedrá vždy plné vody. Ak bolo treba matke niečo z obchodu, bežal to   do dediny kúpiť. Vtedy brával so sebou aj Bleska.
    </tei:p>
    <tei:p>
     Keď mal Jožo voľný čas, vkĺzol do „šestorky“. Musel byť však veľmi   opatrný. Na okolitých poliach sa ustavične mrvili ľudia, lebo raže už   dozreli a kosci s podberačkami pracovali raz na tom, inokedy na inom   táliku.
    </tei:p>
    <tei:p>
     Zo dva razy bol Jožo s Gabom a Vierkou na hubách, ba raz ho   Gabriel zlákal chytať raky v potôčiku za hliníkom. No aj pri týchto   zábavkách myseľ mu ulietala do „šestorky“ k Nikitovi.
    </tei:p>
    <tei:p>
     Otec Chorvát prichádzal domov, keď slnko zapadalo za Hole. A po   večeri sa vždy vytratil do Nikitovej skrýše.
    </tei:p>
    <tei:p>
     Tento poriadok bol však naraz hrubo a násilne narušený.
    </tei:p>
    <tei:p>
     Jedného dňa zavčas rána sa Jožov otec zberal do práce. Na sporáku   práve začala vrieť voda na lipový čaj, keď Chorvátov citlivý sluch   zachytil zvuk motorov. Autá po hradskej, ktorá bola dôležitým spojom,   chodili neprestajne. Na tom nebolo nič divného. No naraz akoby niekto   ostrým nožom preťal napätý povraz — zvuk motorov sa zadrhol. A práve   to bolo divné. Prečo práve v blízkosti „Explózie“ zastali autá, keď   inokedy nezastavovali?
    </tei:p>
    <tei:p>
     Chorvát pokojne hodil do vriacej vody lipinu a vyzeral cez oblok,   akoby odhadoval počasie. Uvidel na hradskej stáť tri osobné vozy, z   ktorých práve vystupovali ľudia. V občianskych šatách i v   uniformách.
    </tei:p>
    <tei:p>
     Čo to?
    </tei:p>
    <tei:p>
     Ak chceli ísť sem, prečo zastali na hradskej? Ináč to nebude, chcú   zostať nepozorovaní, nerátajú s tým, že v rannom tichu motory   naďaleko počuť.
    </tei:p>
    <tei:p>
     Chorvát vytušil blízke nebezpečenstvo. Vbehol do izby a zatriasol   spiacou ženou.
    </tei:p>
    <tei:p>
     — Vstávaj! Niečo sa ide robiť. Ja... ja... možno dlhší čas   nebudeme spolu.
    </tei:p>
    <tei:p>
     Podišiel k obloku, otvoril ho. Oblok bol obrátený k Bukovinke.   Vrtko sa vrátil od okna a zastal pred ženou. Spustila bosé nohy z   postele, kostnatou rukou si prešla cez pripuchnuté oči a ostala   sedieť. Nechápala hneď, čo sa robí. Chorvát obidvoma rukami schytil   jej hlavu, odhrnul z čela rozstrapatené vlasy a bozkal ju. — Nikita   nech vyčká na mieste! — prehodil len tak úchytkom. Postál pohľadom na   spiacich deťoch, potom preskočil podobločnicu a zmizol.
    </tei:p>
    <tei:p>
     Jožo prižmúrenými očami pozoroval celý výjav. Zobudil sa hneď, ako   otec prudko vkročil do izby. No robil sa, že spí.
    </tei:p>
    <tei:p>
     Otec Chorvát sa rozbehol k Bukovinke. Bežal tak, aby ho stavisko   zakrývalo pred zrakmi ľudí, ktorí vystúpili z áut.
    </tei:p>
    <tei:p>
     A tí sa zatiaľ ponáhľali k Chorvátovie obydliu. Detektívi i   žandári.
    </tei:p>
    <tei:p>
     A medzi nimi kráčal človek, ktorý výzorom nepatril medzi týchto   dobre oblečených ľudí.
    </tei:p>
    <tei:p>
     Mal otrhaný kabát a ľavá ruka mu bezvládne visela pozdĺž tela.   Kráčal celý zhrbený, s hlavou nízko spustenou na prsia, že mu okraj   mastného širáka úplne zakrýval tvár. Pri chôdzi sa tackal zboka   nabok.
    </tei:p>
    <tei:p>
     Prišli k stavenisku, v ktorom bývali Chorvátovci. Blesk ich už   zavetril, hoci jeho búda bola na opačnej strane dvora. Ani čo by   vycítil nebezpečenstvo, začal zúrivo brechať a prudko sa trhať na   reťazi. Reťaz rinčala.
    </tei:p>
    <tei:p>
     Zabúchali na sivé, od slnka vysušené dvere.
    </tei:p>
    <tei:p>
     V dome bolo ticho. Na búchanie neodpovedal ani hlások.
    </tei:p>
    <tei:p>
     Znova zatrieskala zaťatá päsť do vetchých dverí.
    </tei:p>
    <tei:p>
     A zase nič.
    </tei:p>
    <tei:p>
     — V mene zákona, otvorte! — zvrieskol policajný komisár s okrúhlym   bruchom a hrubými, čiernymi fúzmi, ktorých konce sa mu tisli do   úst.
    </tei:p>
    <tei:p>
     Ticho...
    </tei:p>
    <tei:p>
     — Vylomte dvere! — ozval sa hrubý hlas zo skupiny, čakajúcej za   širokým chrbtom policajného komisára.
    </tei:p>
    <tei:p>
     Ten prvý položil strmo ruku na mosadznú kľučku. Dvere sa samy   odchýlili.
    </tei:p>
    <tei:p>
     — Nie je zamknuté, — obzrel sa komisár s víťazným úškľabkom na   tučnej tvári. — Predstavte si, nie je zamknuté, — a vstúpil dnu. Za   ním sa hrnuli ostatní. Medzi sebou socali človeka s drevenou   rukou.
    </tei:p>
    <tei:p>
     Chorvátka ich už čakala. V náhlosti si stačila navliecť sukňu,   blúzu si práve zapínala. Vlasy jej v neporiadku splývali po pleciach.   Bola bosá.
    </tei:p>
    <tei:p>
     Prišelci nepozdravili.
    </tei:p>
    <tei:p>
     Nepozdravila ani ona.
    </tei:p>
    <tei:p>
     Nepozdravila, nevítala ich.
    </tei:p>
    <tei:p>
     Tu je jej obydlie a vo svojom sa nikomu nebude klaňať. Stála hrdá,   vypätá, čakajúc na prvý útok. Sama nevedela, odkiaľ mala naraz toľko   sily.
    </tei:p>
    <tei:p>
     — Prišli sme sa pozhovárať s vaším mužom, — povedal ten, čo mal   čierne fúzy a veľké brucho.
    </tei:p>
    <tei:p>
     — A čo...? — opýtala sa Jožova matka. — Čo od neho chcete?
    </tei:p>
    <tei:p>
     Komisár si odhrnul klopu kabáta a odhalil malý, ligotavý odznak.   Chorvátka nevidela, čo na ňom je, nevedela, aký je to odznak, no   domyslela si.
    </tei:p>
    <tei:p>
     — Kde máte muža? — nástojil zatiaľ druhý.
    </tei:p>
    <tei:p>
     — Odišiel už do roboty.
    </tei:p>
    <tei:p>
     Prišelci sa pozreli jeden na druhého. Ktorýsi drgol človeka s   drevenou rukou. Len vtedy si ho Chorvátka povšimla. Veľké zdesenie i   údiv boli v jej hlase, keď zjajkla:
    </tei:p>
    <tei:p>
     — Gregora?
    </tei:p>
    <tei:p>
     Skutočnosť, že Gregoru videla v tejto situácii, medzi týmito   ľuďmi, ju v prvej chvíli zlomila. Veď starý vrátnik bol členom   revolučného výboru a o všetkom vie. O všetkom! Aj o ostatných   členoch, aj o Nikitovi. Preboha, či nie je všetko márne? Muž jej bol   síce pred časom hovoril — bolo to vtedy, keď mali Gregoru prijímať za   člena — že sa bojí jeho tarajstva. Ale potom ho prijali. A o   Gregorovi nikdy nič zlého nebolo čuť, iba že si dakedy viac vypije.   Vypije si a potom kotkodáka ako sliepka. A teraz...! Gregora-zradca?   Nechcelo sa jej to vpratať do hlavy. Možno im dajako padol do   pasce... Snažila sa neprejaviť navonok nijaké pohnutie a usilovne   premýšľala, čo teraz. Vedia všetko?... Má zmysel hovoriť inšie?...   Ale nech, rozhodla sa v okamihu. Nech sa stane, čo sa má stať, ona o   ničom nebude vedieť!
    </tei:p>
    <tei:p>
     Gregora na jej zdesenie ešte viac sklonil hlavu.
    </tei:p>
    <tei:p>
     Detektív sa ponáhľal s ďalšou otázkou:
    </tei:p>
    <tei:p>
     — Ako odišiel váš muž, keď sme ho nestretli?
    </tei:p>
    <tei:p>
     — Nechodí hradskou, ale poľnou cestou popod Bukovinku.
    </tei:p>
    <tei:p>
     — Teda...? A prečo práve popod Bukovinku? Či je to kratšia cesta?   — bol zvedavý nízky žandársky strážmajster.
    </tei:p>
    <tei:p>
     — Zvykol si tadiaľ. Nuž... A dlhšia nie je.
    </tei:p>
    <tei:p>
     Fúzatý poslal dvoch svojich pomocníkov, aby sa zaraz ponáhľali   popod Bukovinku. Keď Chorváta nestihnú cestou, majú ísť až do   „Holzindustrie A. G.“
    </tei:p>
    <tei:p>
     — Viete, čo máte robiť? — zakončil komisár zvýšeným hlasom.
    </tei:p>
    <tei:p>
     — Autom by sme ho dohonili, — povedal jeden pomocník. — Na sto   percent... — Nechcelo sa mu vytkýnať si členky po hrboľatej a prachom   zapadnutej poľnej ceste.
    </tei:p>
    <tei:p>
     — Nič, musíte ísť pešo, — trval na svojom rozhodnutí komisár. —   Zlá poľná cesta... a auto.
    </tei:p>
    <tei:p>
     Odišli teda s kyslou tvárou.
    </tei:p>
    <tei:p>
     — My sa zatiaľ porozprávame a obzrieme sa po bývaní, — protivne   sladkým hlasom povedal komisár Chorvátke. Keď neodpovedala,   pokračoval: — Teda tu sa schádza ten slávny revolučný výbor. Je to   pravda, pani Chorvátová?
    </tei:p>
    <tei:p>
     — Ja o ničom neviem. Mám celý deň dosť roboty okolo domu. O ničom   neviem, — odpovedala Chorvátka istým hlasom.
    </tei:p>
    <tei:p>
     — A čo poviete na to vy, Gregora? — obrátil sa komisár na chlapa s   drevenou rukou.
    </tei:p>
    <tei:p>
     — Vravte! — Žandár posotil Gregoru dopredu.
    </tei:p>
    <tei:p>
     — Ja... ja... pán komisár... neviem... namojdušu... — zajakával sa   vrátnik.
    </tei:p>
    <tei:p>
     Gregorovo chovanie naznačovalo, že on v tom nemá prsty.“ Ale kto   teda?“ lámala si hlavu Chorvátka.
    </tei:p>
    <tei:p>
     — Čudné... Akosi vám nie je do reči, Gregora, — posmieval sa   komisár. — No však si my poprezeráme všetko dôkladne.
    </tei:p>
    <tei:p>
     Začala sa domová prehliadka. Skriňa, stôl, polica na riad, nič   neostalo uchránené pred snorivými očami sliedičov. Keď komisár začal   vyhadzovať zo skrine šaty a bielizeň, Chorvátka nevydržala, skočila k   nemu, odsotila ho od skrine a skríkla:
    </tei:p>
    <tei:p>
     — Nerozhadzujte, neukladali ste!
    </tei:p>
    <tei:p>
     Komisár sa zahnal krátkou, hrubou rukou.
    </tei:p>
    <tei:p>
     No neudrel...
    </tei:p>
    <tei:p>
     Jožo so zatajeným dychom všetko pozoroval. Obdivoval matku, ako sa   smelo bráni. Doteraz si myslel, že bude lepšie, keď na seba neupúta   pozornosť. Preto sa robil, že spí. Ale teraz, keď videl, že ten   protivný chlap sa chystá udrieť matku, vyskočil z postele a len tak,   ako bol, v krátkych poplátaných glotkách a roztrhnutej košeli   pribehol k nej a objal ju. Pritom kričal:
    </tei:p>
    <tei:p>
     — Nedám si mamu biť! Nedám! Čo tu chcete?
    </tei:p>
    <tei:p>
     Detektívi akoby sa na chvíľu boli zarazili. Prvý sa spamätal   fúzač:
    </tei:p>
    <tei:p>
     — Chlapče, vlez nazad do postele. Nepleť sa do nášho úradného   výkonu, lebo ťa prehnem cez koleno.
    </tei:p>
    <tei:p>
     Tučná tvár bola neprirodzene červená, podbehnutá krvou.
    </tei:p>
    <tei:p>
     — Nesmiete udrieť! — zvolal Jožo a nepustil matku.
    </tei:p>
    <tei:p>
     — Sopliak, — uľavil si komisár a znovu začal prekutávať obsah   skrine.
    </tei:p>
    <tei:p>
     Matka stála nehybne, dolu bledými lícami jej stekali slzy. Boli to   nemé slzy, bez hlasitého náreku, bez pohnutia jediného svalu na   tvári.
    </tei:p>
    <tei:p>
     Žandár, ktorý prehadzoval veci v kuchyni, ticho zahvízdol.
    </tei:p>
    <tei:p>
     Komisár zdvihol hlavu, nakukol cez otvorené dvere do kuchyne,   potom sa rozbehol k žandárovi. Ten držal v ruke dve či tri brožúry.   Na tvári mal výraz víťazstva.
    </tei:p>
    <tei:p>
     — Čo ste našli? — opýtal sa komisár. Pritom vychytil zo žandárovej   ruky brožúrky. Chvíľu hľadel do nich, listoval a akoby pre seba   hundral: — Teda predsa sú tu čitatelia Marxa. Aha, aj boľševický Hlas   ľudu, — tvár komisára priamo žiarila. — Teda od tých revolučných   výborov predsa nie sme ďaleko.
    </tei:p>
    <tei:p>
     — O revolučných výboroch nič neviem, — tvrdila svoje Jožova mama.   V tvári bola bledšia ako inokedy. — A čítať môže každý, čo sa mu   páči.
    </tei:p>
    <tei:p>
     — Omyl, milá moja, omyl, — zase ten úlisný a sladkastý tón. —   Takáto literatúra, — tučnou dlaňou pleskol po brožúrach, — takáto   literatúra sa u nás konfiškuje. To predsa čítajú iba boľševici... No   ale vy také nezmysly nečítate, — komisár sa s úsmevom naklonil k   Chorvátke. — A za svojho muža tiež nemôžete niesť zodpovednosť. Len v   jednom by ste nám mali pomôcť... — náročky urobil dlhšiu pauzu. —   Pomôžte nám nájsť svojho muža.
    </tei:p>
    <tei:p>
     Jožo, ktorý ešte stále objímal matku, cítil, ako sa celá chveje.   Už-už sa mu zdalo, že sa vytrhne z objatia a vrhne sa na komisára. No   trvalo to len okamih. Matka si prešla rukou po čele a s námahou   vyslovovala slová: — Odišiel do práce. Nič mi nepovedal. Nič viac ako   inokedy... A keby som aj vedela, kde je, nepovedala by som vám. Veď   som jeho žena.
    </tei:p>
    <tei:p>
     Chlapec s nemým obdivom hľadel do matkinej tváre. Obdivoval ju.   Mama, moja drahá mama!
    </tei:p>
    <tei:p>
     — Zahrávate sa s ohňom, — hrozil komisár brožúrami. — No, pozrieme   aj po ostatných traktoch továrne. — Pri tých slovách pozorne hľadel   na matku i syna. Chcel vypozorovať, aký dojem jeho slová vyvolajú. No   Jožo mal tvár odvrátenú, komisár nevidel, ako obledol, a matkina   strhaná tvár už nebola schopná nejakej náhlejšej zmeny.
    </tei:p>
    <tei:p>
     — Poďme, — vyzval policajný komisár svojich spoločníkov.
    </tei:p>
    <tei:p>
     Vyšli von.
    </tei:p>
    <tei:p>
     Len teraz povolilo obrovské napätie. Matka Chorvátka prepukla v   hlasitý nárek, ktorý zobudil aj Zuzanku, ktorá doteraz tvrdo spala.   Malé dievčatko, keď počulo plakať mamu a videlo všetky veci   porozhadzované, rozplakalo sa tiež.
    </tei:p>
    <tei:p>
     Aj Jožo nemal ďaleko do plaču. No zaumienil si, že on sa nesmie   rozplakať. V hlave mu teraz hučala jediná myšlienka: „Nikitu nájdu,   Nikitu...“
    </tei:p>
    <tei:p>
     Skočil k stoličke, na ktorej mu viseli šaty, a začal sa rýchle   obliekať. Pritom snoval plán, čo urobí. Má vyjsť von a nejakým   spôsobom varovať Nikitu? Či má detektívov odlákať od „šestorky“?...   Ale ako to má urobiť? Ako, ako, ako...? Nech rozmýšľal, ako chcel,   vždy prišiel k jedinému záveru: Ak podnikne čokoľvek, iba upozorní na   Nikitu a tým zhorší jeho situáciu.
    </tei:p>
    <tei:p>
     Neostávalo mu iné, iba zúfalo zatínať päste a pritískať ich celou   silou na tvár. Čosi ho pálilo v hrdle a nútilo do plaču. Nesmiem   plakať, nesmiem plakať! Zaťal zuby do spodnej pery a čakal, čo   bude.
    </tei:p>
    <tei:p>
     Zatiaľ však Nikita tiež spozoroval nebezpečenstvo. Aj on počul   hukot áut a podozrivé zatíchnutie motorov. Aj jemu to udrelo o uši.   Vyšiel na priečku a škárou medzi neobhádzanými tehlami zahliadol, čo   sa robí. Spočiatku si myslel, že utečie do lesa a tam vyčká, kým   nebezpečenstvo nepominie. No potom si to rozmyslel. Jeho skrýša je   dobre schovaná a je malá pravdepodobnosť, že by na ňu prišli. Zišiel   teda do pivnice, sadol si na drevený špalok vedľa schodov a na kolená   si položil automat. Sedemdesiat ich je tu, poklepal po zásobníku,   lebo mu prišiel na um rozhovor s Jožom. Len príďte, sedemdesiat ich   je tu!
    </tei:p>
    <tei:p>
     Takto čakal nevítaných hostí. Prsty jeho rúk tíško klopkali po   pažbe.
    </tei:p>
    <tei:p>
     Ináč na tvári nemal známky rozrušenia.
    </tei:p>
    <tei:p>
     Detektívi so žandármi si prezreli stavisko za staviskom. No strach   pred čímsi im nedovolil vykonať prehliadku dôkladne. Do každej budovy   vchádzali s revolvermi v rukách, akoby ich vnútri naisto očakávalo   veľké nebezpečenstvo. Do tmavých kútov len náhlivo nazízli a už sa   brali preč. Napokon si prehútali, že prvý musí dovnútra vchádzať   Gregora. Strkali ho pred sebou a on kráčal ťažkými, neistými krokmi,   ľahostajný ku všetkému.
    </tei:p>
    <tei:p>
     Keď vkročili do „šestorky“, komisár poznamenal nevrlým hlasom:
    </tei:p>
    <tei:p>
     — Alebo tu naozaj nič nie je, alebo sú všetkými masťami mazaní,   prašivci!
    </tei:p>
    <tei:p>
     Nik mu neodpovedal. Poprezerali si holé steny, zbežne hodili okom   aj na nedostavanú priečku a obrátili sa, aby boli čo najchytrejšie   von.
    </tei:p>
    <tei:p>
     Pre Joža sa tieto chvíle zdali byť večnosťou. Hrýzol si hánky na   rukách, prikladal si dlane na rozpálené čelo. Pred očami sa mu mihali   obrazy Nikitu a jamy, plnej zbraní. Otec síce zalial cementom vrchnák   a tak ho úplne spojil s betónovou dlážkou, ale stačilo prudšie stúpiť   a zadunenie prezradí skrýšu.
    </tei:p>
    <tei:p>
     No našťastie prehliadka „Explózie“ dopadla dobre aj pre Nikitu, aj   pre skladište zbraní.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Pod Suchým vrchom
     </tei:hi>
    </tei:head>
    <tei:p>
     <tei:hi>
      Ch
     </tei:hi>
     orvát ihneď vycítil, akí ľudia to zavčas rána   prichádzajú k nemu. Chodievali k nemu všakoví ľudia, no tí   prichádzali nie od hradskej, lež od Bukovinky. Tí nechodili s hrmotom   áut, ale tíško sa plaziac ako lesná zver. Hej, tu nemohol mať   pochybnosti. A Chorvát ani žiadne nemal. Konečne, bol na túto chvíľu   pripravený, rátal s ňou už dávno.
    </tei:p>
    <tei:p>
     Len čo sa dostal do hustého porastu Bukovinky, zastavil sa.   Zhlboka si vydýchol, podarilo sa. Keď bežal, počítal s tým, že za ním   zaznie výstrel a on padne do trávy s prevŕtaným telom. Tak počítal. A   keby ho boli zazreli, iste by boli za ním poslali olovený pozdrav.   Vedel, že v týchto chvíľach visí jeho život na tenučkej nitke, a   preto utekal bez toho, že by sa bol obzrel, len aby nestrácal vzácne   sekundy.
    </tei:p>
    <tei:p>
     V húštine sa cítil bezpečnejšie.
    </tei:p>
    <tei:p>
     „Domov sa už nebudem môcť vrátiť,“ uvedomil si celkom jasne. „Len   aby sa žene a deťom nič nestalo. Ani Nikitu nesmú nájsť!... Ale nie,   však sa Nikitinko ani nedá chytiť, tvrdý chlap... Bude treba čo   najskôr ho previesť do hôr. Najprv však treba zistiť, do akej   situácie sa dostal revolučný výbor.“
    </tei:p>
    <tei:p>
     Pľúca, rozdýchané prudkým behom, si trochu oddýchli. Pri nohách v   tráve zočil vysoký šťaveľ, zohol sa a začal žuť jeho listy. Kyslastá   chuť ho občerstvila. Rezko vykročil k hrebeňu. Vyšiel na priesek, no   držal sa stále blízko okraja, aby mohol skočiť do húštiny, keby začul   dačo podozrivé.
    </tei:p>
    <tei:p>
     Hrebeňom sa pustil doľava. Ponáhľal sa. Za obcou sa pustí späť,   smerom k Váhu. Prejde mostom na druhý breh a dá sa hore Bystrou   dolinou pod Suchý vrch. Na Brnčalovom salaši pod Suchým vrchom sa   mali zísť všetci, ak by bolo treba utekať. Tak sa dohovorili na   ktorejsi schôdzke výboru.
    </tei:p>
    <tei:p>
     Keď sa Chorvát priblížil k mostu na dohľad, zastal. A stál hodnú   chvíľu ako vraštený do zeme.
    </tei:p>
    <tei:p>
     — Cez most už neprejdem, — povedal nahlas, hoci stál celkom   sám.
    </tei:p>
    <tei:p>
     Áno, na okraji mosta zahliadol dve postavy. Jedna z nich mala   čiernu uniformu. Gardista! Cesta cez most bola pre neho   zatarasená.
    </tei:p>
    <tei:p>
     Keď sa prebral z prekvapenia, obrátil sa a rýchlym krokom sa dal   proti toku Váhu. Priamo pred ním ligotali sa v slnečných lúčoch   plechové strechy turianskej drevárskej fabriky, v ktorej už dlhý čas   pracoval. No odo dneška nezastane si ku gátru. Nie, lebo tam by ho   našli a zlapali. Jeho miesto je teraz inde. Musí prebrodiť Váh a   dostať sa na druhú stranu. Za každú cenu musí prejsť cez Váh!
    </tei:p>
    <tei:p>
     Ako tak hľadel na turiansku fabriku, v duši mal rôzne pocity. Aj   bol rád, že už nebude pracovať pre tú zgerbu, aj mu bolo ľúto, že tam   zanechal súdruhov, čo s ním ťahali za jeden koniec. Počujete,   chlapci! Nezabudnem na vás, keď bude treba, dám vám vedieť, nebojte   sa! A potom, keď spoločne vyženieme tých nafúkancov, vrátime sa späť   do fabriky, a vtedy už bude len naša, chlapci, a len potom začneme   pracovať ozajstne, až sa nám budú kečky pariť. To bude fuška,   chlapci!
    </tei:p>
    <tei:p>
     Ale čo tu takto postáva, nieto času na také myšlienky. Treba sa   dostať na druhú stranu, bližšie k vrchom, kým ešte nie je   neskoro!
    </tei:p>
    <tei:p>
     Nad mostom robila rieka prudkú zákrutu. V tých miestach bola   prudšia, hodne prudšia, ale plytšia.
    </tei:p>
    <tei:p>
     Chorvát sa rozhodol prebrodiť na tomto mieste.
    </tei:p>
    <tei:p>
     Voda nebola studená. Teplé slnečné lúče ju deň čo deň prehrievali,   a noci — letné noci — tiež jej neubrali na vlažnosti. Prudko tečúca   voda mu siahala tu po pás, inde až po prsia. Nechcel mariť čas, preto   sa ani nezobliekol, iba čo si baganče vyzul, šnúrkami zviazal dokopy   a prehodil cez plece. Však šaty cestou vyschnú.
    </tei:p>
    <tei:p>
     Prúd ho strhával, ťahal dolu nižšie, bosé nohy sa kĺzali po   hladkých kameňoch, zo všetkých síl sa musel držať, aby ho nestiahlo.   Bol rád, keď sa dostal na druhý breh. Prebehol vrbinami k hradskej,   cez ktorú sa iba mihol, a ocitol sa v hustom brezovom hájiku.   Vydýchol si. Tu už bol celkom v bezpečí. Obuje sa a pôjde stále   hlbšie do starých lesov.
    </tei:p>
    <tei:p>
     Hore, do bezpečia!
    </tei:p>
    <tei:p>
     Do hôr, ktoré sa mu možno nadlho stanú domovom.
    </tei:p>
    <tei:p>
     Keď kráčal, bolo mu čoraz voľnejšie. Nežne hladkal strakaté   briežky a vzdychol si: „Ej, naše hory krásne!“ Potom si začal pískať   akúsi melódiu. Vôbec sa nestaral, čo vypiskuje. Vedel len jedno:   dostal sa z horúcej situácie. A dostal sa z nej s celou kožou.
    </tei:p>
    <tei:p>
     V žľaboch a úplazoch na strmých svahoch Suchého vrchu už dávno   zmizol sneh, hoci v týchto kútoch sa daktorý rok zvykne držať skoro   do polovice leta. No teraz na úbočiach nad pásmom kosodreviny už   kvitnú tmavobelasé enciány, ktorých kvet je taký krásny ako samo nebo   za včasného rána. Aj pleseň piesková tu rozťahuje svoje chlpaté a   mäsité lístky, ukladajúc ich do ružíc. Aj tu vysoko nad ostatným   svetom sa príroda okrášlila.
    </tei:p>
    <tei:p>
     Úpätie Suchého vrchu sa klinovite spája s úpätím Magury. Blízko   tečie drobný, no tým bystrejší potôčik. Cestou do doliny spieva si   veselú pesničku. Je to kút, kde zväčša panuje pohoda. Sem nezafúka   štipľavý severák, lebo zo severnej strany stojí kamenná hradba   Suchého vrchu. Iba v zime spúšťajú sa zhora snehové lavíny a nejedna   zasype Brnčalov salaš, lebo je v úžľabine, kadiaľ mávajú cestu. No   vtedy sú koliba i košiar prázdne, lebo s príchodom prvých príznakov   zimy bača s honelníkom sterigá sa aj s poriadnym kŕdľom oviec do   dediny.
    </tei:p>
    <tei:p>
     Teraz, uprostred leta, je na salaši rušno. Kŕdeľ oviec sa pasie po   trávnatých úbočiach, barany vycengúvajú liatovcami a chlpatý Bundáš   lenivo obieha kŕdeľ, breše do oviec, a keď neposlúchajú, mäkko ich   chytá zubami za tenké nohy.
    </tei:p>
    <tei:p>
     Bača Brnčala práve kľagá syr. Vysúkané rukávy, košeľa rozhalená na   klenutých prsiach. Keď odkľagal, zavesil kotol na rázsožku nad   ohniskom, do pahreby prihodil zopár smolnatých polien a žeravou   halúzkou si pripálil zapekačku.
    </tei:p>
    <tei:p>
     Dnes mal Brnčala zlú náladu. Blýskal očami spod hustého obočia,   akoby do Suchého vrchu blesky páral. Ráno honelník Matúš našiel   povyše kosodreviny dopoly zožratú ovcu-jarku. To Brnčalu poriadne   nasrdilo.
    </tei:p>
    <tei:p>
     „Iste zatúlaný medveď,“ domýšľal si nahlas Matúš. „Líška by sa   neopovážila, lebo by jej Bundáš poštepil kožuch.“
    </tei:p>
    <tei:p>
     — Ej, bisťu, len nech si medvedisko ide svojou cestou, — silným   hlasom zahromžil Brnčala. — Lebo ho doriadim ako toho predminulej   jesene.
    </tei:p>
    <tei:p>
     Veru, Brnčala bol silák. Hora chlap. Vysoký, širokánsky v   pleciach. Postava trochu nahnutá dopredu a na tvári stopy tvrdého   života.
    </tei:p>
    <tei:p>
     Dlhé roky v týchto končinách nechyrovali o medveďoch, až teraz, po   niekoľko rokov sú tu opäť. A množia sa. A predminulej jesene toľko   domŕzalo staré medvedisko, že sám bača sa dal strážiť. Dve ovce   medveď ukradol, ale tretiu už nestihol.
    </tei:p>
    <tei:p>
     Brnčala ho ustriehol a rozbil mu hlavu, že hneď kväkol na zadok.   Strepalo ho a bolo po ňom. Dlho sa potom o inom nehovorilo, len o   tom.
    </tei:p>
    <tei:p>
     Honelník Matúš poslúchal baču na slovo, lebo, nedajbože, keď sa   rozhneval. Udrel a po takom údere sa hlava pár dní motala.
    </tei:p>
    <tei:p>
     — Veru, radšej nech medveď nechodí, lebo nazad do brloha netrafí,   — smial sa Matúš a znak na tvári, čo mal po popálenine, mu od návalu   krvi očervenel. — Raz ho čapnete a viacej mu nebude treba.
    </tei:p>
    <tei:p>
     — Bisťu, nebude! — prisvedčil Brnčala. Zastal si pred kolibou,   naširoko sa rozkročil a ruky zaťal v päste, až mu v hánkach obeleli.   Prsia vypäl ako zápasník, keď chce zastrašiť súpera. Potom zakričal   oproti strmým svahom Suchého vrchu:
    </tei:p>
    <tei:p>
     — Ak ti je život milý, medvedisko, nechoď! Ovce sú moje!
    </tei:p>
    <tei:p>
     Akoby sa Suchý vrch váľal, tak rachotila ozvena: Sú... sú... mo...   je... je.
    </tei:p>
    <tei:p>
     Chvíľu bolo ticho. Len malú chvíľu, lebo kdesi zdola ozvalo sa   slabé:
    </tei:p>
    <tei:p>
     — Hahóóó!
    </tei:p>
    <tei:p>
     Honelník Matúš zadivene pozrel na baču. Bača zas na honelníka.   Potom precedil cez zuby:
    </tei:p>
    <tei:p>
     — Doparoma, to nebola ozvena. Veru nie.
    </tei:p>
    <tei:p>
     — Nebola, — prisvedčil Matúš.
    </tei:p>
    <tei:p>
     — Tak čo to bolo?
    </tei:p>
    <tei:p>
     — Človek.
    </tei:p>
    <tei:p>
     — Človek?
    </tei:p>
    <tei:p>
     — Hej, budeme mať hostí, — s určitosťou povedal honelník.
    </tei:p>
    <tei:p>
     Matúš práve skončil s dojením, keď sa dolu na polianke ukázal   človek. Brnčala s honelníkom zadívali sa na prichodiaceho. Spočiatku   bol malý, ale stále rástol a rástol.
    </tei:p>
    <tei:p>
     — Kohože sem čerti nesú? — zahundral bača. Nemal rád na salaši   cudzích ľudí. Naozaj ich nemal rád. Boli takí, čo všade nos strčili,   prsty do syra pchali a drevenou lyžicou sto ráz do žinčice načreli;   vraj na koštovku. A preto aj na neznámeho, čo sa strmým krokom   približoval, hľadel Brnčala krivým okom.
    </tei:p>
    <tei:p>
     Hore poliankou k salašu uberal sa Chorvát. Keď bol už blízko   salaša, Brnčala ho spoznal.
    </tei:p>
    <tei:p>
     — A čože ty tu chceš? — zadivil sa nahlas. Boli skoro rovesníci a   poznali sa dobre. Kým boli obidvaja chlapci, spoločne chodievali do   panskej záhrady na jablká či hrušky, ale to už bolo strašne   dávno.
    </tei:p>
    <tei:p>
     — Musel som z domu ujsť, Adam, — vysvetľoval Chorvát   napochytre.
    </tei:p>
    <tei:p>
     — Musel si ujsť? — opakoval bača bez účasti. A okále, zapálené   dymom z koliby, podozrievavo prižmuroval. — Musel si...? A pred kým,   prosím ťa? Pred kým...?
    </tei:p>
    <tei:p>
     Tu v objatí prírody, hlboko v horách, boli bačovi tieto slová   čudné. V tomto kúte nieto pred kým utekať. Ovce síce utekajú pred   divou zverou, ale už ani Bundáš sa nespätí pred hocikým. A jeho, baču   Brnčalu, ani medveď neprinúti ujsť zo salaša, kdeže! Preto sa mu   nemohlo vpratať do hlavy, že by Chorvát musel utekať pred niekým.
    </tei:p>
    <tei:p>
     — Vieš, prichádzajú horúce časy. Front sa blíži. Rusi stoja už   pred Karpatmi. No a vieš, my sa nechceme na to všetko dívať so   zalomenými rukami a čakať, kým nám niekto slobodu donesie na   tanieriku. Máme už vyše hlavy tých plesnivých poriadkov!
    </tei:p>
    <tei:p>
     Chorvát hovoril so zápalom. V očiach mu horel oheň.
    </tei:p>
    <tei:p>
     Bača nechápal dobre, o čo vlastne ide, čo sa robí. Od mladosti   honelníčil a bačoval, syr vyhrýzal a žinčicu chlipkal. Nemnoho sa   staral, čo sa robí dolu v dedine. Pre neho jestvovali iba ovce a   zelené grúne, fatranské búrky a nič viac.
    </tei:p>
    <tei:p>
     Keď sa Brnčala hosťa povypytoval, čo nového v doline, z čista   jasna udrel:
    </tei:p>
    <tei:p>
     — Nuž, Ondro, a čo budeš tuná robiť? Vidím, nadlho si prišiel,   dlho budeš vyjedať. Tak veru, Ondro... Čo mieniš robiť? Či len   vylihovať, a či aj osoh budem mať z teba?
    </tei:p>
    <tei:p>
     Okolo úst sa mu vyhĺbili jarčeky smiechu.
    </tei:p>
    <tei:p>
     Chorvát rád prisľúbil, že si chce zaslúžiť každý hlt jediva.
    </tei:p>
    <tei:p>
     — Urobím, čo mi rozkážeš. Budem honelníčiť, ovce zavracať, aj   dojiť sa naučím.
    </tei:p>
    <tei:p>
     — A to už zase nie, Ondrejko! — zavrtel Brnčala hlavou a mastný   širák potisol do tyla. — To už zase nie, na dojenie treba mať prsty!   Toť Matúš je už piaty rok u mňa a iba vlani som mu dovolil dojiť.   Citlivá robota, bratku.
    </tei:p>
    <tei:p>
     — Keď citlivá, tak citlivá. Párať sa za ňu nebudem. No ešte ti,   Adamko, poviem niečo, — Chorvátova tvár zvážnela. Bača udivene   vzhliadol.
    </tei:p>
    <tei:p>
     — Možno dnes, možno zajtra prídu ďalší. Vieš, sám by som tuná aj   tak veľa neurobil. Iba ak by som len honelníčil. Zíde sa sem celý   revolučný národný výbor... ak sa tamtým nepodarilo daktorého   dostať.
    </tei:p>
    <tei:p>
     — Ojojoj! — zjojkol bača. — To bude celý regiment. Už mi viac ovca   neskape.
    </tei:p>
    <tei:p>
     — Ba práve teraz, Adam, práve teraz ich skape najviac. Lebo   poriadny chlap nepotrebuje iba žinčicu, ale aj kus mäsa. A sem prídu   naozaj dobrí chlapi.
    </tei:p>
    <tei:p>
     Brnčalova zarastená tvár sa trochu pretiahla, no nepovedal ani   slovka. Nepovedal ani slovka, lebo v hlave sa mu to začalo všetko   miešať. Čosi sa ide robiť, keď chlapi zdola musia utekať do hôr.   Naozaj sa ide dačo robiť, z ničoho nič by neutekali. Plesnivé   poriadky, povedal tento Ondrej. Plesnivé. A veď sú také, to je   pravda, teda by sa aj malo dačo robiť. Krivdy je dosť na svete. Ľaľa,   ešte minulého roku pýtal sedliakov, aby mu dali ušiť ovčí kožuch na   zimu. Patrí mu a ten starý je už samá diera, na rozpadnutie, veď ho   ešte zdedil po nebohom bačovi. A sedliaci sú to všetko zazobaní, mali   by z čoho. No oni len hlavami kývali — a mysleli si svoje, anciáša   im... Prišla zima, oni, gazdíčkovia, chodili si v nových kožuchoch,   farbistými šnúrami vyšujtášovaných, no Adamko sa triasol od zimy a   nemohol na krok od pece. A kožuch mu patril, už dávno si ho vyslúžil.   A ešte všelijakých krívd jesto, pravdaže. Nuž, teraz nech im zrednú   ovce, on im ich brániť nebude. Tak veru, ani ho nenapadne.
    </tei:p>
    <tei:p>
     Keď si to takto v hlave urovnal, a bolo mu pritom celkom dobre,   zmyslel si, či Ondrej Chorvát nie je hladný.
    </tei:p>
    <tei:p>
     — Nuž, najedený nie som, Adam. Nestihol som ani smidku chleba   pichnúť do vrecka, tak mi pripekalo, — povedal Chorvát. Sadol si do   trávy a zosmutnel, lebo mu myšlienky preskočili na rodinu. Ozaj, ako   sa z toho dostali? A čo Nikita? Poškrabal sa vo vlasoch a zdvihol   hlavu: — Teda ak dačo máš, daj! Neohrdnem ani parenicou.
    </tei:p>
    <tei:p>
     — Toto... Parenicu by chcel; podívajme sa! — naoko sa paprčil   bača. — Čerstvý syr, neodtečený ti dám, nie pareničku.
    </tei:p>
    <tei:p>
     — Pristanem ja už na hocičo, len daj! — súril hladný hosť. — Kŕče   ma začínajú schytávať.
    </tei:p>
    <tei:p>
     — Poďme teda do koliby, aby si mi neodkväcol!
    </tei:p>
    <tei:p>
     Honelník Matúš len počúval. Bol mladý, asi osemnásťročný   mládenčisko, zelenozobák. Pod nosom i na lícach a brade sa mu kudlilo   tmavé páperie... Jemu sa náramne zaľúbila Chorvátova reč.   Vypozoroval, že onedlho to pôjde do tuhého. Schádzal často do dediny   a počúval, ako ľudia bedujú: — Prekliata vojna, aj ten prekliaty, kto   ju začal!
    </tei:p>
    <tei:p>
     A ktože vojnu začal? Nemci, z pažravosti, to vedel presne... Aj on   im priloží, keď sa niečo začne, aby bol čoskoro pokoj, aby mamka   nemusela jojkať: „Zle je! Pokapeme od hladu pre vojnu.“ Tešil sa, že   odteraz bude na salaši veselšie, lebo s bačom to niekedy býva na   nevydržanie. Vstrčil do úst dva prsty a prudko zahvízdal. Pribehol   Bundáš s rozvrteným širokým chvostom.
    </tei:p>
    <tei:p>
     — Bundáš, máme hosťa, — oznamoval psovi, akoby tento rozumel   ľudskej reči. — A prídu vraj ďalší, rozumieš, Bundášik? Hihihi!
    </tei:p>
    <tei:p>
     Brnčala voviedol hosťa do koliby. Jožov otec nebol z tých   najvyšších, no musel sa poriadne prikrčiť, ak chcel vojsť do zrubu.   Vnútro koliby bolo tmavé a tesné. Zapáchalo tu syrom, smolou a ovčím   kožuchom.
    </tei:p>
    <tei:p>
     Bača hosťa hneď upozornil:
    </tei:p>
    <tei:p>
     — Ale nemysli si, že si v panskom kaštieli. Zohýnaj hlavu, ináč mi   oštiepky z hambalkov pozrážaš.
    </tei:p>
    <tei:p>
     Chorvát pozrel nad seba. Naozaj! Na dlhých tyčkách boli rozvešané   hnedučké oštiepky. Vyvaľovali si na brnavo zaúdené brušká a náramne   mu dráždili vyhladovaný žalúdok.
    </tei:p>
    <tei:p>
     Bača nabral do črpáka žinčice, posekal do nej syra, z hrnca vybral   kus varenej baraniny.
    </tei:p>
    <tei:p>
     — Na, jedz! — ponúkol hosťa. — Aj kráľ Matej také najradšej   jedával.
    </tei:p>
    <tei:p>
     Bolo to ponúknutie jednoduché, no plné dobroprajnosti. A keď si už   Chorvát chutne ujedal, bača dodal:
    </tei:p>
    <tei:p>
     — U Brnčalu sa nehladuje! Bisťu, veru nie!
    </tei:p>
    <tei:p>
     Ešte pred večerom prišiel na salaš Gabov otec, tehliar Hanzelík, a   učiteľ Šimák. A bola už celkom hustá tma, keď pod Suchý vrch dorazil   železničiar Vydra...
    </tei:p>
    <tei:p>
     Teraz všetci sedeli okolo vatry, ktorá veselo praskotala.   Rozprávali si, ako sa dostali z pazúrov „kopovov“, ako volali   detektívov.
    </tei:p>
    <tei:p>
     Práve hovoril učiteľ Šimák. Bol to ešte mladý človek, blondín   hranatej tváre, s prenikavým svitom tmavých očí.
    </tei:p>
    <tei:p>
     — Pracoval som v školskom kabinete. Dával som si do poriadku veci   z minulého školského roku, uzavieral som knihy a výkazy na úrad   posielal. Privstal som si, aby som prácu dokončil pred poludňajšou   horúčavou. Iba keď sa do kabinetu vrútila moja domáca, teta   Krekáčka.
    </tei:p>
    <tei:p>
     „Pán učiteľko,“ sotva dych lapala. V ruke držala papierové vrecko   z obchodu. „Doma vás hľadajú nejakí páni. Bola som u Volavca po soľ,   keď pribehla suseda Hana. Vraj na vás sa vypytujú.“
    </tei:p>
    <tei:p>
     „Akí páni, čo za páni?“ opýtal som sa jej dosť nevrlo.
    </tei:p>
    <tei:p>
     „Nuž, cudzí, iste z mesta. A vraj sú veľmi prísni.“
    </tei:p>
    <tei:p>
     Svitlo mi v hlave. Vedel som, kto ma hľadá. Tetke Krekáčke som   povedal, aby išla vopred a povedala tým pánom, že nech len byľku   počkajú, že už bežím. „Možno, že vás cestou dobehnem,“ zavolal som za   domácou, keď už bola na chodbe, aby ani ona nepojala nijaké   podozrenie.
    </tei:p>
    <tei:p>
     Ja som však nešiel domov. Prebehnem cez školskú záhradu na   chodník, čo vedie poza humná, na vyšný koniec, a utekám k tehelni.   Prišlo mi v letku na myseľ, že dobre bude toť Hanzelíka upozorniť, ak   ho už nečapli.
    </tei:p>
    <tei:p>
     Podľa Vydrovho rozprávania aj on vyviazol len tak, že starý Burda   ho prišiel do lampárne upozorniť, aby sa pakoval, že sa zháňajú po   ňom. Ani so ženou a deťmi sa nestačil rozlúčiť.
    </tei:p>
    <tei:p>
     Bača s honelníkom hltavo počúvali rozprávanie nových obyvateľov   salaša. Všetko sa im zdalo akoby z iného sveta.
    </tei:p>
    <tei:p>
     Vatra, ktorá doteraz horela jasným plameňom, dohárala. Plamienky   prestali tancovať svoj divotvorný tanec, iba hlavne žiarili, tleli a   krvavo svietili.
    </tei:p>
    <tei:p>
     — Prihoď! — drgol Brnčala honelníka.
    </tei:p>
    <tei:p>
     Matúš prihodil haluziny, kŕdle iskier vyleteli dovysoka. Ako   svätojánske mušky tancovali povetrím. Mnohé dohoreli vo výške, iné   padli do trávy a prskajúc hasli.
    </tei:p>
    <tei:p>
     Chlapov upútal jagot tohto prirodzeného ohňostroja. Pozorovali hru   ohňa a iskier rozšírenými očami.
    </tei:p>
    <tei:p>
     Keď sa už vatra znova pokojne rozhorela, začal Chorvát nanovo   rozpriadať rozhovor:
    </tei:p>
    <tei:p>
     — Teda aspoň časť výboru sa zachránila. Kto ešte chýba? Jeden,   dvaja... štyria chýbajú, — ukazoval na prstoch. — Možno nocou ešte   niekto príde, alebo zajtra... Ale teraz musíme dať hlavy dokopy a   poradiť sa, ako robiť ďalej. Treba nadviazať spojenie s dedinou i s   chlapmi v okolitých skrýšach. Lebo mnoho chlapov čaká v horách na   signál.
    </tei:p>
    <tei:p>
     V tomto novom prostredí zneli tieto slová ešte akosi čudne. Zdalo   sa, že nepôsobili dosť povzbudivo, lebo sa ozval hlboký vzdych.
    </tei:p>
    <tei:p>
     Učiteľ Šimák prikývol:
    </tei:p>
    <tei:p>
     — Hej, to je isté... Neutekali sme sem, aby sme tu zimovali ako   medvede. Budeme organizovať odboj odtiaľto.
    </tei:p>
    <tei:p>
     — Ťažko to pôjde, — vzdychol výhybkár Vydra.
    </tei:p>
    <tei:p>
     — Nuž, zaiste ťažšie ako doteraz, — strmo odvetil Šimák a zosŕkol,   lebo žeravá iskrička mu padla na chrbát ruky. Poskakujúce plamienky   rozhorenej vatry mu striedavo ožarovali tvár, ktorá sa takto zdala   akousi neskutočnou. — Ťažšie ako doteraz, ale rozhodne to pôjde! —   Hlas však bol skutočný, tvrdý, pevný. — Veď nemôže vyjsť doteraz   vykonaná práca nazmar! Nie, nie... Poradíme sa, ako začneme, čo   podnikneme. Urobíme si plán a podľa neho...
    </tei:p>
    <tei:p>
     — Bude treba najskôr Nikitu priviesť medzi nás, aby sme mohli   nadviazať spojenie so štábmi v horách.
    </tei:p>
    <tei:p>
     — Dovedieme ho, — prisvedčil Chorvát. — Aj poradí nám v   mnohom.
    </tei:p>
    <tei:p>
     — Len či ho nenašli, — zapochyboval Vydra.
    </tei:p>
    <tei:p>
     — Neboj sa, nie je chlapec. Ten skočí na všetky štyri, — zasmial   sa Šimák a opätkom potisol tlejúcu hlaveň do stredu pahreby.
    </tei:p>
    <tei:p>
     Bača vstal, hlasne zívol, ako keď sova zahúka. Bol to znak, že je   už čas na spanie. On, človek hôr, nepotreboval hodiny. Mal v krvi   denný poriadok salaša, ktorý nebol ochotný narušiť ani kvôli týmto   novým ľuďom.
    </tei:p>
    <tei:p>
     Za Brnčalom sa zdvihli aj ostatní. Honelník Matúš rozhádzal   pahrebu a bagančami zadupal žiariace uhlíky.
    </tei:p>
    <tei:p>
     Noc bola teplá, hviezdnatá. Iba ľahký vetrík ševelil v štíhlych   vrcholcoch starých jedlí a smrekov, čo rástli okolo polianky poniže   salaša.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Čestné slovo
     </tei:hi>
    </tei:head>
    <tei:p>
     <tei:hi>
      J
     </tei:hi>
     ožo ledva vyčkal, kým autá odfujazdili. Celý rozochvený   rozbehol sa do Nikitovej skrýše. Cestou, ešte vonku, zodvihol tri   kamienky, aby mohol dať znamenie.
    </tei:p>
    <tei:p>
     Ale kamienky teraz nepotreboval. Nikitu našiel sedieť na   nedostavenej priečke. Hompáľal nohami a fajčil svoju obvyklú hrubú   papirosu.
    </tei:p>
    <tei:p>
     Chlapca prekvapil jeho pokoj. On sa celý trasie, a tuto Nikita si   spokojne sedí a fajčí. Tvár pokojná, len trochu zamyslená.
    </tei:p>
    <tei:p>
     Jožo schytil obidve kolembajúce sa nohy a povedal vzrušeným   hlasom:
    </tei:p>
    <tei:p>
     — Tak som sa bál o teba, Nikita.
    </tei:p>
    <tei:p>
     — Bál? — usmial sa parašutista. — A čo si sa mal o mňa báť?
    </tei:p>
    <tei:p>
     — Mohli ťa nájsť, — vysvetľoval chlapec.
    </tei:p>
    <tei:p>
     — Hm, nájsť ma mohli, ale tým lepšie pre nich, že mi dali svätý   pokoj.
    </tei:p>
    <tei:p>
     — A čo by si bol spravil, keby ťa našli?
    </tei:p>
    <tei:p>
     Chlapcova otázka pripadla ostrieľanému bojovníkovi smiešnou. Z   chuti sa zasmial:
    </tei:p>
    <tei:p>
     — Si ty len zelenáč, Jozef. Ruky by som im potriasol a povedal:   „Vitajte!“... Lepšie urobíš, keď skočíš domov a donesieš mi staré   noviny. Vyšli mi papieriky. Nemám už do čoho tabak krútiť.
    </tei:p>
    <tei:p>
     Inokedy by bol Jožo ochotne doniesol žiadaný papier. Teraz sa ani   nepohol. Len hľadel na parašutistu vyvalenými očami. Nemohol   pochopiť, ako sa môže takto bezstarostne usmievať, akoby sa nebolo   nič stalo, a hovoriť o čomsi celkom inom. Zabudol, že Nikita je už   vyše troch rokov frontovým vojakom, že prešiel peklom vojny, ktorá ho   naučila nebáť sa ničoho, ani smrti.
    </tei:p>
    <tei:p>
     — Veď nevyvaľuj na mňa okále, — hodil Nikita širokou rukou, sťaby   odháňal dotieravú mäsiarku. Potom odhodil cigaretový opalok, ktorý sa   rozsypal prv, než dopadol na zem.
    </tei:p>
    <tei:p>
     — Idem podať veliteľstvu zprávu, — povedal a prehupol sa na druhú   stranu priečky. Jožo ostal sám. Už chcel odísť s dlhým nosom, že ho   Nikita odháňa, keď sa zarastená tvár znova ukázala nad priečkou.
    </tei:p>
    <tei:p>
     — Prines, holúbok! Potom sa porozprávame.
    </tei:p>
    <tei:p>
     Jožo zabehol domov, našiel staré noviny a ponáhľal sa do   „šestorky“. Nikita práve vstával od vysielačky. Na tvári mu sedel   veselý úsmev.
    </tei:p>
    <tei:p>
     — Si ako zmoknuté kura, — zasmial sa chlapcovi a zatriasol ním ako   mladou hruškou.
    </tei:p>
    <tei:p>
     — Vieš... otec... — ticho povedal Jožo. — Len aby ho   nechytili!
    </tei:p>
    <tei:p>
     — Nechytia! — pevným hlasom povedal parašutista. — Tvoj otec je   chlap na mieste, vie, čo má robiť. Všetko je dohovorené.
    </tei:p>
    <tei:p>
     Nikitove slová uspokojovali. Bolo v nich toľko istoty, že v   chlapcovi sa roztápala obava o osud otca.
    </tei:p>
    <tei:p>
     — A ty, Nikitinko...?
    </tei:p>
    <tei:p>
     — Aj ja pôjdem za ním. Tak sme sa dohodli: počkám, kým si nájdu   miesto, a potom pôjdem aj ja. — Zrazu Nikita chytil chlapca za ruku a   zvrtol rozhovor na iné:
    </tei:p>
    <tei:p>
     — Teraz sa aj ty musíš ukázať ako chlap!
    </tei:p>
    <tei:p>
     Jožove líca zaliala červeň.
    </tei:p>
    <tei:p>
     — A u vás, Nikita, u vás bojujú aj chlapci?
    </tei:p>
    <tei:p>
     — Či bojujú...? Nielen chlapci, aj dievčatá. Keď bolo treba, každý   bojoval. — Na chvíľu zamĺkol, po tvári mu preletel náhly tieň. —   Pamätám sa, — znova sa ozval, — pamätám sa, raz nás fašisti odrezali   a my sme sa ocitli v tyle nepriateľa. Stal sa z nás partizánsky   odriad. Veľký a mocný odriad, kontrolovali sme niekoľko dedín. No   zväčša sme sa zdržovali v horách, dediny nás len zásobovali. V istej   dedinke, myslím, že sa Gorlovka volala, mladí, mnohí z nich neboli   starší ako ty, zorganizovali pre nás prísun potravín. Dobre to   zorganizovali tie decká. Mali sme dohovorené miesto, a oni   zhromažďovali potraviny a donášali ich. Nepotrebovali sme to, sami   sme si mohli prísť po zásoby, ale oni nie, my chceme pomáhať. Až raz   dvoch s naloženým vozom prichytil fašistický prepadový oddiel. Bolo   im divné, že sa tak dlho držíme, nuž sliedili. A týchto dvoch zajali.   On sa volal Oles, ona Žurka. Chytili ich a začali mučiť. Najprv len   podobrotky: Povedzte, vravia im, kto patrí k vám, ako je to všetko   zorganizované, kde je dohovorené miesto. A oni ako dva kamene. Najprv   sľubovali, povedzte, zachránite sa. Keď to nepomohlo, začali ich biť,   kopať. Žurka zamdlela, ale ani jeden, ani druhý nevyzradil. Previezli   ich do susednej dediny, kde sa cítili istejší, a tam ich obesili.   Obesili, Jozef! Vraj na výstrahu, aby nik nepomáhal partizánom.
    </tei:p>
    <tei:p>
     — Obesili? — s úžasom vydýchol Jožo. — Aj to dievča obesili, tú   Žurku?
    </tei:p>
    <tei:p>
     — Pravda je, obesili Zurku i Olesa, — prikývol Nikita a tvárou mu   trhol kŕč bolestnej spomienky. Potom však s dôrazom dodal: — Ale   pomstili sme ich, špeciálne sme si dali záležať, ktorý oddiel   fašistov to urobil. Neušli... A to nie je jediný prípad, mohol by som   ti rozprávať...
    </tei:p>
    <tei:p>
     Jožo cítil na čele studený pot. Oči mu horeli nenávisťou:
    </tei:p>
    <tei:p>
     — Ale prečo ich obesili...?
    </tei:p>
    <tei:p>
     — Prečo? Nenávidia všetkých ľudí okrem seba. Aj vás nenávidia.
    </tei:p>
    <tei:p>
     Chlapec vyskočil z lôžka, na ktorom sedel, a začal chodiť po   pivnici. Zrazu sa zastavil oproti Nikitovi. Bolo mu strašne, pred   očami mal dve obesené telá.
    </tei:p>
    <tei:p>
     — Svine! — vybuchol. Nikita kývol hlavou:
    </tei:p>
    <tei:p>
     — Treba ich nenávidieť!
    </tei:p>
    <tei:p>
     Jožo si opäť sadol. Chvíľu hľadel do zeme, potom sa opýtal.
    </tei:p>
    <tei:p>
     — Tak aj ty pôjdeš, Nikita?
    </tei:p>
    <tei:p>
     — Pôjdem.
    </tei:p>
    <tei:p>
     — A čo ja? Ja... tu zostanem?
    </tei:p>
    <tei:p>
     — Len sa upokoj, Jozef, upokoj sa, — tíšil ho parašutista. — Ešte   ani ja nejdem.
    </tei:p>
    <tei:p>
     — Vieš čo, Nikita, ja pôjdem s tebou... Za otcom.
    </tei:p>
    <tei:p>
     V chlapcovom pohľade bolo odhodlanie a srditosť. Vo vnútri cítil   úľavu, už je to vonku.
    </tei:p>
    <tei:p>
     — No... No! Možno pôjdeš, až bude treba, neviem... — chlácholil ho   Nikita. Poklepal Jožovi po čele a zasmial sa, až v zarastenej tvári   zasvietili biele silné zuby.
    </tei:p>
    <tei:p>
     Doteraz sa ešte Bleskovi nikdy nestalo dačo také ako dnes. Chlapec   prešiel, okolo neho bez toho, že by si ho povšimol. Bol zamyslený a   nevidel, ako vlčiak radostne vrtí chvostom a vyskakuje oproti nemu.   Múdre oči zvieraťa nechápavo hľadeli za chlapcom. Inokedy ho aspoň   pohladkal, prihovoril sa...
    </tei:p>
    <tei:p>
     „Pôjdem ku Gabovi,“ rozhodol sa Jožo.
    </tei:p>
    <tei:p>
     Nie, s toľkými myšlienkami nemohol sám ostať.
    </tei:p>
    <tei:p>
     Rozbehol sa teda cestou popod Bukovinku. Vbehol rovno do mokrade,   kde sa rozlieval neveľký potôčik, čo stekal z úbočia. Nedbal, že mu   pod nohami čvachce a voda každú chvíľu striekne vyše kolien.
    </tei:p>
    <tei:p>
     Bežal, bežal...
    </tei:p>
    <tei:p>
     Chytro prefrkol k tehelni. Biely domček stál medzi stromami ticho,   neživo.
    </tei:p>
    <tei:p>
     Gabriela našiel opretého o starý gaštan. Bol celkom inakší ako   inokedy. Hlava na prsiach, ruky spustené, len strapaté hniezdo vlasov   prezrádza, že je to Gabrielova hlava.
    </tei:p>
    <tei:p>
     — Gabo!
    </tei:p>
    <tei:p>
     — No...? — strhol sa Gabriel. Plavá štica mu skĺzla na zachmúrené   a ustarostené čelo. Bez slova viedol priateľa za sušiarne, do svojho   obľúbeného tajného kútika. Ani jeden nespozoroval, ako za nimi spoza   obloka blysli dievčenské oči.
    </tei:p>
    <tei:p>
     Jožo sa odvtedy, čo nosil v sebe tajomstvo „šestorky“, spolužiakom   odcudzil. Bál sa, že blízke priateľstvo ich bude lákať do „Explózie“.   Keď sa začali prázdniny, Jožo do tehelne nechodil, lebo sa radšej   obšmietal okolo Nikitu. Plány o prázdninových potulkách za hubami sa   teda tiež celkom nesplnili, trojica rovesníkov sa rozbila takmer   úplne.
    </tei:p>
    <tei:p>
     Nevšedná udalosť dala však chlapcov zase dokopy. Vierka závistlivo   hľadela za nimi spoza záclonky a čakala, že zaznie dohovorený hvizd.   Keď ju však nevolali, zaumienila si, že sa pridá sama.
    </tei:p>
    <tei:p>
     Za sušiarňou sa chlapci prikrčili do vysokého černobyľu a   lopúšia.
    </tei:p>
    <tei:p>
     — Jožo, môj otec musel odísť, — začal Gabriel.
    </tei:p>
    <tei:p>
     „Aha, to isté, čo u nás,“ pomyslel si Jožo a už teraz chápal,   prečo je Gabriel taký.
    </tei:p>
    <tei:p>
     — Ráno ma mamka poslala do obchodu po cigóriu. Bol som však   dohovorený s Mišom Hadom, že pôjdeme na pstruhy do Štiavničky, nuž ma   to aj dožralo. Musel som poriadne švihať, aby som aj cigóriu   doniesol, aj na ryby mohol ísť. Preto som šibol poza humná. Iba keď   ktosi na mňa kričí: „Gabriel... Gábóóó!“ Zastanem a oproti sa ponáhľa   náš učiteľ. Pobehnem k nemu a on mi vraví: „Gabriel, utekaj hneď   domov a povedz otcovi, aby sa pripravil na Suchý vrch, lebo...“ Celý   ti bol zadychčaný.
    </tei:p>
    <tei:p>
     Vyrozumel som, že je zle. Cigória mi vyfučala z hlavy, obrátim sa   a upaľujem za otcom. Vyvolal som ho od pece. Len čo počul odkaz,   letel domov, pohádzal na seba teplé šaty. Vo dverách mi len toľko   povedal: „Si najstarší, pomáhaj mame, kým sa vrátim!“ a už ho   nebolo.
    </tei:p>
    <tei:p>
     Gabo chvíľku pregĺgal sliny, ktoré sa mu tlačili do hrdla. Oči mal   akési mútne a nos špicatejší ako inokedy. Potom povedal:
    </tei:p>
    <tei:p>
     — Najhoršie je, že mama stále narieka. Nemôže sa uspokojiť a ja si   s ňou neviem rady. — Povedal to celkom hrubým, chlapským hlasom.
    </tei:p>
    <tei:p>
     Jožo počúval, počúval. Ešte nikdy nevidel tohto vetroplacha takého   skormúteného. Keď Gabo skončil, prikývol:
    </tei:p>
    <tei:p>
     — Aj môj otec musel ujsť, Gabo. V „Explózii“ robili   prehliadku.
    </tei:p>
    <tei:p>
     — Márnosť šedivá, no a...? — vyskočil Gabo.
    </tei:p>
    <tei:p>
     — Nič nenašli, iba otcove knižky.
    </tei:p>
    <tei:p>
     — Aj u nás ňúrali, predstav si. Práve pred tebou odišli. Schmatli   nejaké písma a veľmi sa napaprčili, lebo otec nebol ani doma, ani v   továrni. Mama stále tvrdila, že otca od rána nevidela, a ja rovno za   ňou ako papagáj. Tí ti zúrili... — Gabo štrbinou medzi prednými   zubami odcrkol slinu.
    </tei:p>
    <tei:p>
     — Gabo, ja pôjdem za otcom, — povedal Jožo.
    </tei:p>
    <tei:p>
     Chcel ešte dodať, že otec bude bojovať proti fašistom, ale   nedohovoril. Chlapci, zabratí do rozhovoru, nepočuli šuchot ľahučkých   krokov, až v poslednej chvíli Gabo vyskočil a hľadel k rohu sušiarne,   kde čosi sprašťalo.
    </tei:p>
    <tei:p>
     — Ktosi nás špehuje! — zasyčal a oči mu ožili.
    </tei:p>
    <tei:p>
     Spoza rohu však vyšla Vierka. Mala rozpálenú tvár, že sa jej   celkom stratili hnedé pehy. Prstami nerozhodne žmolila vyblednutú   sukienku.
    </tei:p>
    <tei:p>
     — Čo tu chceš? — oboril sa na ňu Gabriel, sklamaný, že je to len   ona a nie poriadny špión.
    </tei:p>
    <tei:p>
     „Aká je tenká,“ pomyslel si Jožo, lebo sa mu zdalo, že odvtedy, čo   ju nevidel, akoby schudla.
    </tei:p>
    <tei:p>
     Dievča zastalo. Na tvári sa mu zračilo prekvapenie. Ticho, sotva   počuteľne sa opýtalo: — A či ja už nepatrím medzi vás?
    </tei:p>
    <tei:p>
     Jožovi prišlo Vierky ľúto. Akí sú, celkom na ňu zabudli.
    </tei:p>
    <tei:p>
     — Patríš medzi nás, čoby nie, — tíšil ju a už chcel povedať, aby   si sadla. Ale Gabo ho zahriakol: — Teraz si rozprávame rozprávky pre   chlapcov. Pre chlapov, rozumieš! — a čudne hľadel na dievča spod   strapatej kečky.
    </tei:p>
    <tei:p>
     — Čo si taký... — zastal sa Viery Jožo.
    </tei:p>
    <tei:p>
     — Dievčatá nevedia držať jazyk za zubami, — odvrkol najedovane   Gabo.
    </tei:p>
    <tei:p>
     — Vidíte, akí ste, — pomaličky slabikovala urazená Vierka. —   Doteraz som vám bola dobrá, aj úlohy z počtov som vám pomáhala   robiť.
    </tei:p>
    <tei:p>
     — Tak nehovor! — prudko povedal Jožo. Zlostilo ho, že ich oboch   hádže do jedného vreca. — Tak nehovor, ty si pomáhala nám, my zase   tebe. Tým sa neoháňaj!
    </tei:p>
    <tei:p>
     — Tak je a odpáľ! — nástojil Gabo. — Teraz nejde o školské úlohy,   teraz ide o vojenskú poradu. Škoda sa ti pliesť.
    </tei:p>
    <tei:p>
     — Ale, neblbni, Gabo... — chcel sa Jožo zastať Vierky. Stála tam   ako hromádka nešťastia. Iste nevie pochopiť, prečo ju tak naraz   odháňajú. Treba by jej bolo vysvetliť, ale ako, keď nesmieš.   Tajomstvo. Nuž len chabo sa postavil proti Gabovi: — Nechaj ju. —   Prišlo mu na um Nikitovo rozprávanie o Žurke.
    </tei:p>
    <tei:p>
     — Keď chceš, nuž môžeš s ňou... — očervenel Gabriel. — Ale ja   odídem! — a vyskočil na rovné nohy.
    </tei:p>
    <tei:p>
     Jožo už ani nemukol.
    </tei:p>
    <tei:p>
     — Oh, ja viem, vy chcete byť iste nejakými hrdinami a mne   nedovolíte... — smutne povedala Vierka a Jožovi sa zdalo, že sa jej   zatriasla špicatá briadka. Sklonila hlavu, dva krátke vrkôčiky jej   odstávali od opáleného krku. Chvíľu stála nepohnute, akoby čakala, že   si to chlapci predsa rozmyslia a privolajú ju medzi seba. Ale oni ani   muk. Gabo stál oproti nej ako rozčertený kohút a Jožo sedel pod   plotom a čušal. Bál sa, že Gabo splní svoju vyhrážku.
    </tei:p>
    <tei:p>
     — Keď nechcete, nech, prosiť sa vám nebudem, — povedalo dievča.   Chcelo to povedať hrdo, ale slová vyzneli žalostne. Pomaly sa zvrtla   a odišla.
    </tei:p>
    <tei:p>
     Za rohom sušiarne jej vyhŕkli slzy. Sotva ich vládala zadržať, keď   stála pred chlapcami, no teraz jej o to hojnejšie stekali dolu   lícami. Išlo jej srdce puknúť, že ju tak vytvorili spomedzi seba.   Doteraz si medzi spolužiakmi ani priateľku nehľadala, lebo jej bolo   dobre s Jožom a Gabom. To bol jej svet. Teraz o to silnejšie cítila,   že ostala celkom sama. A keď z nej vybúšil hlasný nárek, utekala   preč. Ešte to, aby počuli, ako plače. Potom by už v ich očiach naozaj   nebola celkom nič.
    </tei:p>
    <tei:p>
     — Nemal si ju tak odohnať, — povedal Jožo. Ešte stále mal Vieru   pred sebou, ako tam stála, žmolila si kraj sukienky, ako sa jej   triasla brada.
    </tei:p>
    <tei:p>
     — Nemal, nemal... Ale čo! Načo sa práve teraz medzi nás pletie!   Baba! Pamätáš, vtedy pri rampe; aj vtedy chcela utiecť.
    </tei:p>
    <tei:p>
     — A čože od nej chceš? Je slabá... Iste by nám nemohla pomôcť, —   rozmýšľal Jožo nahlás, ale vnútri ho to neprestávalo škrieť: — Ale   predsa si ju nemusel tak... Mal si vysvetliť a nie odohnať.
    </tei:p>
    <tei:p>
     — A čo si nevysvetlil ty, há?... Ale nechajme to tak, Jožo, —   blysli Gabovi oči. Už nebol smutný, už bol ako inokedy. — Ja ešte   stále dobre nechápem, prečo chceli pochytať našich otcov.
    </tei:p>
    <tei:p>
     — V „Explózii“ sa schádzal revolučný národný výbor. Oni boli jeho   členmi, Gabo. A revolučný výbor pripravuje povstanie proti tým... no   veď vieš...
    </tei:p>
    <tei:p>
     — Aj proti Švecovi? — opýtal sa Gabo.
    </tei:p>
    <tei:p>
     — Jasné. Sám si vravel, že Nemcom udáva, — prikývol Jožo. Hrialo   ho, že vie o všetkom viac ako Gabo, že mu môže hovoriť také dôležité   veci. A na Gabovej vyjavenej tvári bolo vidno, ako ho to všetko   prekvapilo. Čože on mal potuchu, že existuje dajaký revolučný výbor,   že sa pripravuje dajaké povstanie?
    </tei:p>
    <tei:p>
     — Tíha, — zhíkol Gabriel a ticho zapískal, ako to len on vie, lebo   má štrbinu medzi prednými zubami. — Tíha, mali by toho Šveca riadne   vymasírovať.
    </tei:p>
    <tei:p>
     — A možno vymasírujú, — zasmial sa Jožo. A naraz ho pochytila   pochabá myšlienka, aby sa ešte viac povyťahoval pred kamarátom. Nech   vie, kto je Jožo Chorvát. Nerozvažoval dlho a vyhŕkol: — Eh, keby si   vedel, čo robia tí smrtkári...! Oni ti aj ľudí vešajú, ba aj   dievčence vešajú, také ako Vierka.
    </tei:p>
    <tei:p>
     Gabrielovi vyskočili oči. — A kto ti to povedal...?
    </tei:p>
    <tei:p>
     Teraz Jožom heglo. Nerátal s takou otázkou. Ktože mu to povedal,   predsa Nikita. Ale ešte nikomu nehovoril o Nikitovi, dal predsa   sľub...
    </tei:p>
    <tei:p>
     — No počul som, — začal vykrúcať, ale tak, že Gabo hneď videl, že   to nie je čistá hra. A to ešte väčšmi vybičovalo jeho zvedavosť.
    </tei:p>
    <tei:p>
     — Počul som... ale od koho?
    </tei:p>
    <tei:p>
     — Od koho... od koho, — mračí sa Jožo a nevie kam z konopí. Teraz   ho už jeduje, že povedal viac, ako bolo treba. Radšej si mal do   jazyka zahryznúť. Teraz bude Gabo nástojiť, aby mu povedal, od koho   počul také veci. Pozná jeho tvrdú hlavu, veď aj pred chvíľou dosiahol   svoje. Preto sa snažil hovoriť o inom:
    </tei:p>
    <tei:p>
     — A čo my...? Ja pôjdem za otcom. Do hôr.
    </tei:p>
    <tei:p>
     Gabovi zaihrali plamienky v očiach.
    </tei:p>
    <tei:p>
     „Naletel!“ odľahlo Jožovi.
    </tei:p>
    <tei:p>
     — Pôjdem s tebou, Jožo. Po horách brúsiť. Budeme ako zbojníci!...   Škoda, že nás nie je viac. Bol by som náčelníkom.
    </tei:p>
    <tei:p>
     — Aký si ty! Vždy sa chceš len hrať, — zahriakol ho Jožo a v duchu   ešte pridal: „A vždy by chcel byť prvý.“ — Vraj zbojníci! Pôjdeme do   hôr a budeme ozajstnými partizánmi. Budeme pomáhať Rusom.
    </tei:p>
    <tei:p>
     — Ja by som išiel aj hneď! — rozohnil sa Gabo. Vytrhol silný   černobyľ a začal sa ním rozháňať, akoby proti dakomu bojoval. —   Poďme, Jožo!
    </tei:p>
    <tei:p>
     — Si ty ale chumaj, Gabo. Nemôžeme ísť hneď! — nesúhlasil Jožo a   zahniezdil sa v tráve. — Nemôžeme! — prízvukoval a myslel si pritom   na Nikitu. Ten mu predsa jasne povedal: Až bude čas.
    </tei:p>
    <tei:p>
     — Načo čakať? — divil sa Gabriel. — Najlepšie, poďme hneď! Vieme,   kde ísť, otcov nájdeme na Suchom vrchu, tak hovoril učiteľ.
    </tei:p>
    <tei:p>
     — Ty si pochábeľ, — celkom sa nazlostil Jožo. Tomu tiež treba dačo   povedať, hneď je hŕŕŕ. Zaškúlil na Gaba a odpľul si priamo k jeho   bosej nohe. — Gabo, daj čestné slovo, že pôjdeme spoločne... keď bude   čas! — a natiahol k nemu ruku.
    </tei:p>
    <tei:p>
     Gabriel však podávanú ruku neprijal. Vstrčil pravicu do diery na   tričku, ktorá mu odhaľovala opálené rebrá. Zaškeril sa štrbinou medzi   zubami:
    </tei:p>
    <tei:p>
     — Dobre, keď chceš... Nedbám! Aj čestné dám, ale odkiaľ to všetko   vieš? To si mi zabudol povedať.
    </tei:p>
    <tei:p>
     Jožo bol opäť v úzkych. Už si myslel, že nebezpečenstvo pominulo,   a táto tvrdá tekvica je zase pri tom. Akože... vyzradí tajomstvo   „Explózie“? Či ho môže vyzradiť? Predsa sľúbil otcovi! Gabo je síce   jeho priateľ, ale čo keby sa dačo stalo a on by vyzradil? A Nikita   bude v nebezpečenstve...
    </tei:p>
    <tei:p>
     — Čo ti na tom záleží...? Pravda je to a dosť!
    </tei:p>
    <tei:p>
     — Záleží... A prečo by si nepovedal kamarátovi, há? Nie som   dievča! — líškavo nástojí Gabriel.
    </tei:p>
    <tei:p>
     Jožovi vystupuje na čelo var. Ako sa vymotať, ako sa vymotať, láme   si hlavu. Nič súceho mu neschádza na um, práve teraz mu nič súce   neschádza na um. A o Nikitovi sa nesmie nik dozvedieť!
    </tei:p>
    <tei:p>
     — No? — nástojí Gabo.
    </tei:p>
    <tei:p>
     Ale Jožo ani slovo. Len hľadí zmäteno na kamaráta a usiluje sa   dačo vymyslieť, čomu by Gabo uveril. Ale nič mu neprichádza na um,   krupica-špagát, akoby mal prázdnu hlavu.
    </tei:p>
    <tei:p>
     — Keď nechceš, zožer, — zablýskali Gabove oči. Vstal a chystal sa   odísť. — Pred najlepším kamarátom má tajnosti, tfí.
    </tei:p>
    <tei:p>
     Odíde a Jožo ostane sám. Nechce prísť o Gaba, je to dobrý   kamarát.
    </tei:p>
    <tei:p>
     Rozhodol sa. Ak je kamarát, musí ústa držať, nesmie ani muknúť!   Povie mu o Nikitovi, ale nepovie, kde je. Aspoň to nepovie.
    </tei:p>
    <tei:p>
     — Sľúb, že budeš mlčať ako ryba!
    </tei:p>
    <tei:p>
     Gabo s rukami vo vreckách už bol na rohu sušiarne. Naoko   ľahostajne sa obzrel, výborne to zahral. Na tvári mal jasne napísané:   ak chceš, povedz, ak nechceš, zbohom, nie si kamarát.
    </tei:p>
    <tei:p>
     — Keď len to, tak ani neceknem. Ako sto rýb, sto rakov, sto   žiab... stačí?
    </tei:p>
    <tei:p>
     A Gabriel sa pomalým krokom vrátil a sadol do vysedeného hniezda   uprostred černobyľu.
    </tei:p>
    <tei:p>
     — Prvý sa dozvieš! — zdôraznil Jožo veľkosť tajomstva. —   Namojdušu, prvý...
    </tei:p>
    <tei:p>
     Potom rozprával o Nikitovi. Nie všetko, a dačo aj trochu ináč, aby   predsa len Gabo všetko nevedel.
    </tei:p>
    <tei:p>
     — Má vysielačku? — vyskočil Gabriel. Už nepredstieral   ľahostajnosť, bolo vidno, aký je napätý. — Ozajstnú vysielačku?
    </tei:p>
    <tei:p>
     — Ozajstnú, — prikývol Jožo. — A nekrič, chumaj!
    </tei:p>
    <tei:p>
     — Tu je ruka a čestné slovo! — podal Gabo priateľovi nie celkom   čistú ruku. Jožova bola vlhká od potu. — Do hôr pôjdeme, keď príde   čas. Keď tak chceš, nuž dobre. Ale zaveď ma k tomu parašutistovi,   Jožík! Božíčku, ešte som nikdy nevidel ozajstnú vysielačku! Kde   býva?
    </tei:p>
    <tei:p>
     — V... — Jožovi v zápale len-len že nevykĺzlo, čo malo predsa len   ostať tajomstvom. No spamätal sa; vyskočil, akoby ho uštipol jedovatý   had. — K nemu nemožno. Cudzích ľudí neslobodno k nemu vodiť.
    </tei:p>
    <tei:p>
     — A či som ja cudzí? — urazil sa Gabriel, ale už nie tak naliehavo   ako predtým.
    </tei:p>
    <tei:p>
     Jožo len ťažko presviedčal mladého Hanzelíka. Už oľutoval, že   vôbec pred ním spomenul Nikitovo meno. Trápilo ho, že nedodržal dané   slovo. Usiloval sa ututlať svedomie, že veď najdôležitejšie   nepovedal. Gabo nevie, kde je Nikita, ale trápenie neprestávalo.
    </tei:p>
    <tei:p>
     Gabriel gánil na priateľa, potom však, keď videl, že Jožo je   rozhodnutý viac nepovedať, hodil rukou a dodal: — Hovoril si, že   neskoršie...
    </tei:p>
    <tei:p>
     — Možno, — prikývol Jožo a trochu mu odľahlo.
    </tei:p>
    <tei:p>
     — Tak mi aspoň sľúb, že potom, keď budeš môcť, ma k nemu zavedieš.   Ozajstná vysielačka! Márnosť šedivá!
    </tei:p>
    <tei:p>
     — Keď budem môcť, potom áno... — privolil Jožo a bol rád, že to   tak dopadlo.
    </tei:p>
    <tei:p>
     Keď vyšli spoza sušiarne, zahliadol ich správca tehelne. Pohrozil   im zaťatou päsťou. Kričal:
    </tei:p>
    <tei:p>
     — Chlapčiská, nemotajte sa mi tu, lebo vás palicou vyzrážam!
    </tei:p>
    <tei:p>
     Zmizli mu z očí ani gáfor. Vedeli, že správca je planý človek. Ten   veru nepozná zľutovanie. Na robotníkov je ako diabol. Gabo má pred   očami, ako zahriakol ženu, ktorá sa ozvala, keď do tehelne doniesli   tie padáky. — Veď raz tebe namastia kríže, — zahundral za Švecom.
    </tei:p>
    <tei:p>
     Keď už boli v bezpečí, zastali. Gabriel povedal:
    </tei:p>
    <tei:p>
     — Príď zajtra!
    </tei:p>
    <tei:p>
     — Načo?
    </tei:p>
    <tei:p>
     — Len príď, pôjdeme na pstrúžiky, — lákavo sa usmial Gabriel a   vytiahol z vrecka poplátaných nohavíc na drievku namotanú šnúru s   háčikom. Otrčil ju kamarátovi rovno pod nos. — Vidíš? Ozajstný háčik.   Vykupčil som ho.
    </tei:p>
    <tei:p>
     Jožo by aj šiel na ryby, aj nie. Keď bude na rybách, nemôže sedieť   u Nikitu.
    </tei:p>
    <tei:p>
     — Neprídem, nechce sa mi pstruhov.
    </tei:p>
    <tei:p>
     — Upečieme ich a zanesieš ich tomu... akože sa volá... — navádzal   Gabo priateľa.
    </tei:p>
    <tei:p>
     — Nikitovi?
    </tei:p>
    <tei:p>
     — Hej, tomu...
    </tei:p>
    <tei:p>
     Jožo porozmýšľal. — Možno by si Nikitinko pochutil. Zavďačil by sa   mu.
    </tei:p>
    <tei:p>
     — Dobre, pôjdem teda, — rozhodol sa.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Výbor pracuje
     </tei:hi>
    </tei:head>
    <tei:p>
     <tei:hi>
      K
     </tei:hi>
     oliba baču Brnčalu bola tesná ako klietka. Sotva sa do   nej spratal bača so svojimi hrudami syra, parenicami a oštiepkami.   Ohnisko s kotlom bolo malé, aby nezabralo veľa miesta. Honelník Matúš   musel spávať hneď vedľa dvier, aj to mu nohy skoro von trčali. Keď   boli chladnejšie noci, veru poriadne skrehol.
    </tei:p>
    <tei:p>
     Noví ľudia sa teda do koliby nepomestili. No nelámali si hlavu nad   tým, kde sa na noc uchýlia.
    </tei:p>
    <tei:p>
     — Postavíme si kolibu, — navrhol Chorvát.
    </tei:p>
    <tei:p>
     Učiteľ Šimák prišiel s lepším návrhom:
    </tei:p>
    <tei:p>
     — Nie kolibu, vykopeme si zemľanku. To bude istejšia skrýša.
    </tei:p>
    <tei:p>
     S návrhom všetci súhlasili. Na druhý deň hneď zrána dali sa do   práce. Poháňal ich chlad nad ránom, ktorý im nedal spať. Bača im   požičal čakan a lopatu. Viac náčinia na salaši nebolo. V práci sa   striedali po dvoch.
    </tei:p>
    <tei:p>
     Pre zemľanku vyhliadli miesto poniže salaša, v strmom brehu pod   veľkou jedľou. Do večera bola zemľanka hotová, aj keď zem bola   poriadne prerastená skalou. Priestranný štvorcový priestor zvrchu   vystužili trámcami a prikryli čečinou. Na čečinu nahádzali zem.   Zvonku všetko zarovnali trávovými šúplatami. Zem vnútri vystlali   chvojinou, ktorá tuho voňala a tlmila kroky ako hrubý koberec. A   pozdĺž jednej steny urobili z tenkých žŕdok priče, vystlali pod   hlavami machom, čučoriedím a čečinou.
    </tei:p>
    <tei:p>
     Keď bola zemľanka hotová, Vydra celý natešený zvolal:
    </tei:p>
    <tei:p>
     — Hotový palác! A ako to tu vonia!
    </tei:p>
    <tei:p>
     Všetci sa radostne a spokojne zasmiali. Hanzelíkovi však ešte   niečo vŕtalo v hlave:
    </tei:p>
    <tei:p>
     — Bohvie, dokedy tu budeme, zimu tu prečkáme.
    </tei:p>
    <tei:p>
     — Nuž, a keď budeme musieť, či neprečkáme? — opýtal sa Šimák.
    </tei:p>
    <tei:p>
     — Ale piecka by sa zišla.
    </tei:p>
    <tei:p>
     — Hm, piecky tu naozaj niet, — prisvedčil Chorvát a poškrabal sa   za uchom. — Bol by dobrý malý kanónik.
    </tei:p>
    <tei:p>
     — Keď nebude piecka, bude ohnisko, — Šimák na to. — V streche   urobíme vetrák, a keď aj dvercia zatvoríme, bude mať kde dym   unikať.
    </tei:p>
    <tei:p>
     Nekazili si radosť, že nemajú piecku. Teraz sú noci ešte nie veľmi   chladné, zatiaľ sa zaobídu aj bez nej. Zajtra urobia dvierka a v   zemľanke bude dobre ako v starej chalupe.
    </tei:p>
    <tei:p>
     Večer už vysedávali pred svojím novým príbytkom, oddychovali po   tvrdej robote a radili sa.
    </tei:p>
    <tei:p>
     Chorvát myslel na Nikitu.
    </tei:p>
    <tei:p>
     — Myslím, že dolu je preň horúca pôda. Prišli raz, prídu aj   nabudúce. Kde kopov raz zavonia zajaca, vždy v tú stranu núra.
    </tei:p>
    <tei:p>
     — Tak je! — prisvedčil učiteľ. — Už aby bol tu!
    </tei:p>
    <tei:p>
     — A vynesieme hore aj zbrane; potrebujeme ich mať poruke. Ešte ich   môžu, čerti rohatí, v „Explózii“ vyňuchať.
    </tei:p>
    <tei:p>
     Bolo sa treba dohodnúť, ako nadviažu spojenie s Nikitom, s   dedinou, tehelňou a pílou. Treba zistiť, koho zaistili, koho nechali   na slobode. S kým možno v budúcnosti počítať.
    </tei:p>
    <tei:p>
     — Z nás však nik nemôže zísť dolu, — pripomenul výhybkár Vydra. —   Pasú po nás.
    </tei:p>
    <tei:p>
     — Hej, Štefan má pravdu. Sučany sú teraz ako osie hniezdo.   Judášov, čo sľačia na tridsať strieborných, sa nájde. Niektorý ťa   zazrie a už uteká oznámiť, — súhlasil s Vydrom Šimák.
    </tei:p>
    <tei:p>
     — Teda kto?
    </tei:p>
    <tei:p>
     — Jedine Brnčala alebo honelník.
    </tei:p>
    <tei:p>
     Zavolali Brnčalu.
    </tei:p>
    <tei:p>
     Bača spočiatku všelijako hľadel na privandrovalcov. Zľakol sa ich   toľkých, zdalo sa mu, že naraz život pod Suchým vrchom obrátili   naruby. Predtým tu bolo ticho, teraz sa tu ozývajú údery čakana,   sekery a hlasná vrava. Bolo mu to také nezvyčajné, že spočiatku bol z   toho celý nesvoj. Prišli s prázdnymi rukami, budú čakať od neho. Ani   jesť mu nechutilo. Iba podvečer sa mu nálada napravila, keď mu   Hanzelík povedal: — Adam, Adam, ten košiar bude treba ponaprávať!   Naraz sa ti len lesa rozsype a ovce sa rozlezú, že ich nenájdeš.
    </tei:p>
    <tei:p>
     — A keď vás je tu toľká hŕba, ponaprávajte, — odvrkol bača, ale   veľa od toho nečakal. Naopak. Myslel, že Hanzelík sa mu vysmeje. No   ten ho veselo potľapkal po pleci a povedal: — Ponaprávame, aj nový   urobíme. Hneď ako si zemľanku zariadime, dáme sa do košiara.
    </tei:p>
    <tei:p>
     To už hej! Brnčala si hneď spokojne pohundrával. Keď takto   sľúbili, zaraz krajšie hľadel na nich.
    </tei:p>
    <tei:p>
     Teraz prišiel bača ku skupinke, vysedávajúcej pred zemľankou.
    </tei:p>
    <tei:p>
     — Nuž, čože by ste...? Hádam nie ovcu zarezať!
    </tei:p>
    <tei:p>
     — Ty sa len bojíš, že ťa vyjeme, — zasmial sa Chorvát. — Nie, nie,   Adamko! Pôjdeš dolu do dediny.
    </tei:p>
    <tei:p>
     — Aj tak tam mám robotu, — prikývol bača opatrne. Nevedel, o čo   ide. — Treba gazdom syr rozniesť.
    </tei:p>
    <tei:p>
     — Dobre, Adam, jedným vrzom naše veci vybavíš.
    </tei:p>
    <tei:p>
     — Ale nechcem si prsty spáliť vo vašej beťárskej polievke, —   ošíval sa Brnčala, tušiac, akú úlohu dostane.
    </tei:p>
    <tei:p>
     — Veď to nie je beťárska polievka, bača! — pohotove mu odpovedal   Šimák, usmievajúc sa pod riedke fúzy. — A už vonkoncom nielen naša...   My bojujeme za spravodlivú vec. Nielen za seba, aj za vás, Brnčala!   Aby ste nemuseli nosiť vytrhané nohavice. Nuž teda, aj vy   pomôžte...
    </tei:p>
    <tei:p>
     Bača sa zarazil. Pozrel na svoje nohavice a poškrabal sa po   zarastenom zátylku. Hm, vraj aj za neho bojujú. A akože bojujú, keď   si sem vyšli na výlet, vŕtalo mu v hlave.
    </tei:p>
    <tei:p>
     — Nuž, dobre, vravte, čo mám vybaviť! — pristal po krátkom   uvažovaní na úlohu, že bude spojkou medzi obcou a revolučným výborom   pod Suchým vrchom. — Vravte!
    </tei:p>
    <tei:p>
     — Obzrieš situáciu, poprezvedáš sa, koho v poslednom čase   zatvorili, vyzvieš, čo o tom hovoria ľudia, a potom pôjdeš do   „Explózie“ k našim. Povieš žene alebo chlapcovi, že prídeme. A Nikita   nech sa pripraví na odchod. Nezabudni meno! Nikita...!
    </tei:p>
    <tei:p>
     Bača hneď na svitaní zobral na chrbát lykový kôš, plný syra a   oštiepkov, do ruky pochytil hrčovitú čugaňu a vydal sa na cestu.
    </tei:p>
    <tei:p>
     Matka Chorvátka sa práve krútila okolo sporáka, keď bača zabúchal   krivuľou na dvere. Náramne sa preľakla. Od trápenia zosivená tvár   ešte viac zbledla. Včera mala zase v dome nevítaných hostí, ktorí sa   predstavovali nemým prevrátením kabátovej klopy. Pýtali sa, či sa jej   muž ešte nevrátil, či nedal o sebe vedieť. Chceli sa dozvedieť, ktorí   ľudia sa v „Explózii“ schádzali.
    </tei:p>
    <tei:p>
     — Neviem ja nič, páni moji, — tvrdila ustrachovaná žena. Keď sa   nemohli nič dozvedieť od matky, pýtali sa Joža. No chlapec nepovedal   ani slova. Na mysli mal tuhé stisnutie otcovej dlane, keď mu dával   sľub, že bude mlčať. Dodržať tento sľub je teraz povinný viac ako   inokedy predtým. A práve pred týmito ľuďmi musí držať jazyk za   zubami, aj keby čo bolo! Keď ho už pridlho omŕzali dotieravými   otázkami, keď sa začali vyhrážať, ušiel preč, do Bukovinky. A   detektívi sa znova začali na všetko vypytovať matky.
    </tei:p>
    <tei:p>
     Dokola, dokola, do zbláznenia.
    </tei:p>
    <tei:p>
     — Nie... Nič! Neviem, kde je... Nechodil sem nikto; nevidela som   ja, biedna stvora.
    </tei:p>
    <tei:p>
     Okrem toho ďalšie nešťastie sa navalilo na Chorvátku. Muž musel   ujsť práve pred výplatou a peniaze ostali v továrni. Neodvážila sa   ísť po ne, ale s hrôzou hľadela do budúcnosti, lebo onedlho budú bez   groša. A čo deti?
    </tei:p>
    <tei:p>
     Teraz, keď sa ozvalo zabúchanie na dvere, Jožova mať sa celá   roztriasla. A ešte väčší strach ju pochytil, keď sa objavil chlap,   ktorý zatarasil celé dvere.
    </tei:p>
    <tei:p>
     Ktože to zas ide...?
    </tei:p>
    <tei:p>
     — Pánboh daj dobrý deň, — pozdravil bača. Zamastený širák vrtel v   hrubých prstoch.
    </tei:p>
    <tei:p>
     — Dobrý deň... Čože chcete, dobrý človek? — opýtala sa matka   Chorvátka, keď sa lepšie prizrela do tváre príchodzieho. Upokojila   sa, veď je to len obyčajný človek, nič zlého jej nemôže urobiť.
    </tei:p>
    <tei:p>
     — Oštiepky nekúpite? — opýtal sa bača.
    </tei:p>
    <tei:p>
     — Choďteže...! My sme nie páni, len tým vystáva na také lakotinky,   — hodila rukou Chorvátka.
    </tei:p>
    <tei:p>
     Jožo práve pri kôlni dorúbal drevo. Doniesol ho za plné náručie do   kuchyne ku sporáku.
    </tei:p>
    <tei:p>
     — Vitajte! — privítal baču, ktorého, pravda, v dome nik   nepoznal.
    </tei:p>
    <tei:p>
     Brnčala, hoci mu Chorvátka povedala, že oštiepok nekúpi, sa   nepoberal. Ba zatvoril dvere a sadol si na rozvŕzganú stoličku.   Chorvátka na neho nechápavo pozrela. Čože ten má za lubom? No hneď si   pomyslela, že iste je ustatý. Nechala ho sedieť a pokračovala vo   svojej práci.
    </tei:p>
    <tei:p>
     — Nie ste hladný? — opýtala sa Brnčalu po chvíľke ticha.
    </tei:p>
    <tei:p>
     — Hladný?... Veď, hľa, cestou som zhrýzol kus chleba so syrom.   Nie, dobrá duša, nie som ja hladný.
    </tei:p>
    <tei:p>
     — Tak si len poseďte, oddýchnite si, — povedala Chorvátovie mať.   Obrátila sa k synovi a prikázala mu: — Pozri, kde je Zuzka! Nech   príde obedovať.
    </tei:p>
    <tei:p>
     Jožo už chcel vybehnúť, keď Brnčala urobil rukou pohyb, aby   ostal.
    </tei:p>
    <tei:p>
     — Ondro ma posiela k vám.
    </tei:p>
    <tei:p>
     Matke od prekvapenia vypadla miska z ruky. Čo vie tento človek o   ňom, preboha, čo o ňom vie? Dva páry očí sa prilepili na bačove ústa.   A on, keď videl tú nedočkavosť, začal hovoriť:
    </tei:p>
    <tei:p>
     — Sú tam hore, na salaši. V suchu.
    </tei:p>
    <tei:p>
     Len teraz spoznala Chorvátka baču.
    </tei:p>
    <tei:p>
     — Majú sa dobre... Odkazujú, že prídu. A vraj ten, no... Nikita sa   má pripraviť. Pôjde s nimi pod Suchý vrch.
    </tei:p>
    <tei:p>
     Jožo už stál pri bačovi a stískal mu ruku. Aj matke žiarila radosť   v tvári. Veď zpráva od otca — prvá zpráva — bola taká upokojujúca,   taká radostná!
    </tei:p>
    <tei:p>
     — Prídu? A kedy prídu? — vyzvedala sa matka.
    </tei:p>
    <tei:p>
     — Neviem. Nevraveli... Čakajte, zaiste nocou.
    </tei:p>
    <tei:p>
     Bača vstal a chystal sa odísť.
    </tei:p>
    <tei:p>
     — Počkajte, aspoň trochu polievky, — zvala ho Chorvátka.
    </tei:p>
    <tei:p>
     — Ale veď sa mi nežiada. Rozniesol som po gazdoch hrudy syra, nuž   gazdiné mi dali všeličo pod zuby... A aby som nezabudol, tu je pre   vás oštiepok.
    </tei:p>
    <tei:p>
     Vyložil na stôl hnedučký syrový súdok, ktorého vôňa naplnila   kuchyňu.
    </tei:p>
    <tei:p>
     — Povedzte mužovi, že ho pozdravujeme a čakáme.
    </tei:p>
    <tei:p>
     — Poviem, poviem, — prikývol bača, idúc von dvermi. Potom bolo   počuť, ako upokojuje brešúceho Bleska.
    </tei:p>
    <tei:p>
     Mať rozkrojila oštiepok na tri čiastky. Jednu dala Zuzanke, druhú   Jožovi a tretiu mal chlapec zaniesť do „šestorky“.
    </tei:p>
    <tei:p>
     — A ty, mama? — opýtal sa chlapec.
    </tei:p>
    <tei:p>
     — Ja... nemám rada oštiepok, — odpovedala.
    </tei:p>
    <tei:p>
     — Máš, mama, len preto nechceš, aby nám viac ostalo. Vezmi si   polovicu z môjho, — nástojil Jožo. A darmo matka hovorila, že jej   oštiepok nechutí, musela nakoniec urobiť synovi po vôli a vziať si z   jeho dielu aspoň kúštik.
    </tei:p>
    <tei:p>
     Po obede išiel Jožo k Nikitovi. Doniesol mu tretinu oštiepka.   Parašutista vzal nožík a krájal tenké plátky. Jeden sebe, jeden   Jožovi, darmo sa ten bránil. Syrové plátky sa roztápali na jazyku a   rozlievali po tele príjemnú chuť. A pri takomto pomalom vychutnávaní   oštiepka rozprával Jožo Nikitovi o odkaze z hôr.
    </tei:p>
    <tei:p>
     Nikita sa potešil:
    </tei:p>
    <tei:p>
     — To už hej! Dobre! Aspoň nebudem musieť sedieť dni a noci v tejto   hnilej diere. Už sa mi to prijedlo, Jozef. V horách je voľnejšie;   slobodnejšie sa dýcha. Hej... hej, slobodnejšie! Keby boli už tu!
    </tei:p>
    <tei:p>
     Div sa nerozospieval od dobrej nálady.
    </tei:p>
    <tei:p>
     Jožo dnes dlho neobsedel v podzemnej skrýši. Musí ešte zabehnúť ku   Gabovi. Aj tomu treba oznámiť, že sa blíži čas, keď pôjdu do hôr,   lebo Jožo veril, že otec aj jeho vezme so sebou...
    </tei:p>
    <tei:p>
     Tej noci okolo jedenástej preťal nočné ticho hukot leteckých   motorov. Nebola to už nijaká zvláštnosť. Veď temer každú noc sa   vznášali tajomné lietadlá ako okrídlené tátoše z rozprávok ponad kraj   a rušili ticho svojou monotónnou melódiou.
    </tei:p>
    <tei:p>
     Hučanie bolo spočiatku tlmené diaľkou, potom sa priblížilo a   dunivo znelo nad hlavami Chorvátky a Joža, ktorí vyšli von a   počúvali.
    </tei:p>
    <tei:p>
     — Pozri, mama, — chytil chlapec matku za ruku. Ukazoval na Kľak,   ktorý sa temnel oproti redšiemu nebu. Pod Kľakom svietili ohne ako   malé lampičky.
    </tei:p>
    <tei:p>
     Aj hukot lietadiel prichádzal od Kľaku.
    </tei:p>
    <tei:p>
     — Zhadzujú, — šeptom prehovoril chlapec.
    </tei:p>
    <tei:p>
     — Ako? — neporozumela Chorvátka.
    </tei:p>
    <tei:p>
     — Parašutistov a zbrane...
    </tei:p>
    <tei:p>
     — Ach, ozaj...? Bože, čo to len bude, — zalomila rukami matka.
    </tei:p>
    <tei:p>
     No chlapec, akoby ani nepočul, nadšene vykríkol:
    </tei:p>
    <tei:p>
     — Mama, oni nám prišli pomáhať!
    </tei:p>
    <tei:p>
     — Veď rozumiem, syn môj. Pomáhať... Aj sa teším, že bude už tomu   všetkému koniec, aj strach ma chyce, čo nám zatiaľ prichodí ešte   prežiť.
    </tei:p>
    <tei:p>
     Hukot lietadiel sa pomaly vzďaľoval. Aj ohne pod Kľakom zbledli,   už blikali iba ako svätojánske mušky. A zrazu ich nebolo, akoby nikdy   nejestvovali.
    </tei:p>
    <tei:p>
     — Poď, — volala matka syna. — Poď, začína byť chladno.
    </tei:p>
    <tei:p>
     Naozaj ju striaslo.
    </tei:p>
    <tei:p>
     — Mne nie je zima.
    </tei:p>
    <tei:p>
     — Poď, poď... Netreba nocami vystávať vonku, — schytila ho za ruku   a ťahala dovnútra.
    </tei:p>
    <tei:p>
     Jožo ešte ani znova nezohrial vychladnutú posteľ, keď na obločnú   tabuľu niekto tri razy zaklopal. Tuk, ťuk, ťuk. Bol to jemný,   nehlasný klepot.
    </tei:p>
    <tei:p>
     Po chvíľke nové tri ťuknutia na sklo.
    </tei:p>
    <tei:p>
     Opäť ticho.
    </tei:p>
    <tei:p>
     Mať vstala a otvorila oblok. Od prekvapenia sa jej zastavil na   chvíľu dych. Čakala túto chvíľu, vedela, že príde — a predsa ju to   vnútri radostne rozvlnilo. Pred ňou vo tme stál jej muž, Ondrej   Chorvát.
    </tei:p>
    <tei:p>
     — Otvor.
    </tei:p>
    <tei:p>
     Utekala ku dverám, ruky sa jej triasli, sotva nahmatala kľúč.
    </tei:p>
    <tei:p>
     Šesť postáv vošlo dovnútra. Šesť tvárí, zarastených na čierno, a   vôňa čečiny s nimi. Akoby sa bola hora vovalila do kuchyne.
    </tei:p>
    <tei:p>
     — Netreba zažíhať, — ozval sa Šimák. — Rozhľadíme sa aj po   tme.
    </tei:p>
    <tei:p>
     Jožo v izbe sa s chvatom obliekol, ale čím rýchlejšie chcel byť   hotový, tým dlhšie to trvalo, obe nohy pchal do jednej nohavice.   Potom vbehol do kuchyne a hodil sa otcovi okolo krku.
    </tei:p>
    <tei:p>
     — Otec!
    </tei:p>
    <tei:p>
     — No, no... Nejaš sa, — mäkko povedal Chorvát a pritisol chlapca k   sebe.
    </tei:p>
    <tei:p>
     — Ja idem s vami, otec. Aj Gabo Hanzelík chce.
    </tei:p>
    <tei:p>
     Chlapi žmurkli jeden na druhého, potom sa ticho zasmiali.
    </tei:p>
    <tei:p>
     — Nikam nepôjdete, chlapci, — zamiešal sa učiteľ Šimák medzi otca   a syna. — Nikam nepôjdete, vy budete tu dolu na všetko dávať pozor,   sledovať a zprávy nám posielať tuto po bačovi Brnčalovi. On príde   častejšie sem, do „Explózie“.
    </tei:p>
    <tei:p>
     Jožo najprv zvesil sklamane hlavu, on by radšej hore. Ako sa   zmenil ten náš učiteľ, vždy bol nahladko vyholený a teraz ľaľa, aká   briadka. Jožo by radšej hore, ale hneď sa zase uspokojil. Úloha,   ktorú dostal, nebola malá a zalichotila mu. Hej, všade bude mať oči a   všetko, čo bude stáť za zmienku, povie bačovi.
    </tei:p>
    <tei:p>
     — Žena, navarže čaju, — obrátil sa Chorvát k žene. Ale tá už bola   skrčená pri sporáku a zakladala oheň.
    </tei:p>
    <tei:p>
     — A my poďme, — obrátil sa na ostatných.
    </tei:p>
    <tei:p>
     Vyšli a Jožo s nimi.
    </tei:p>
    <tei:p>
     Chorvát najprv zašiel do „šestorky“. Nikitu našiel nad   vysielačkou.
    </tei:p>
    <tei:p>
     — Priprav sa, Nikita!
    </tei:p>
    <tei:p>
     Nikita vypäl stroj a len tak prehodil: — Naši na Kľaku dostali   posilu. Potom vyšiel medzi ostatných ku skrýši zbraní.
    </tei:p>
    <tei:p>
     Navešali na seba, koľko mysleli, že uvládzu, vrchnák potom znova   zakryli a Vydra povedal:
    </tei:p>
    <tei:p>
     — Budeme musieť ešte raz prísť.
    </tei:p>
    <tei:p>
     — Kdeže raz... Len aby sme na dva razy všetko odniesli, — hodil   rukou učiteľ.
    </tei:p>
    <tei:p>
     Ovešaní puškami, automatmi, zásobníkmi a vreckami so strelivom   vošli do kuchyne. Chorvátka zatiaľ zastrela okno dekou a starým   kabátom, potom rozžala petrolejovku. Na stole stálo sedem šálok čaju,   ktorý sa príjemne paril a voňal lipinou.
    </tei:p>
    <tei:p>
     Pili náhlivo, stojačky. Iba sem-tam niektorý utrúsil slovko.
    </tei:p>
    <tei:p>
     Napokon sa opýtala Chorvátovie mať:
    </tei:p>
    <tei:p>
     — A či viete, kto vás prezradil?
    </tei:p>
    <tei:p>
     Hľadeli jeden na druhého, no ani jeden nepovedal slova, iba čo   plecami pohadzovali.
    </tei:p>
    <tei:p>
     — Gregorova žena. Starý jej všetko vyklebetil a ona dala ďalej, až   sa dostalo, kde sa nemalo.
    </tei:p>
    <tei:p>
     — Gregora, — zaťal päste Hanzelík. — Vždy bol taký! Rečí mal ako   koza bobkov.
    </tei:p>
    <tei:p>
     — Pamätáte, čo som povedal, keď sme ho pribrali. Na moje vyšlo, —   hneval sa Chorvát.
    </tei:p>
    <tei:p>
     — Aj jeho zobrali, — dodávala Jožova matka.
    </tei:p>
    <tei:p>
     — To vieme, ale že on zradil, to sme nevedeli.
    </tei:p>
    <tei:p>
     — Že nám to hneď na um neprišlo.
    </tei:p>
    <tei:p>
     Šálky už boli prázdne, chlapi sa náhlili na odchod. Zbrane   zaštrkotali.
    </tei:p>
    <tei:p>
     Otec objal chlapca i ženu. Spiacu Zuzanku pohladkal po   tváričke.
    </tei:p>
    <tei:p>
     — A či pomáhaš mame? — opýtal sa syna.
    </tei:p>
    <tei:p>
     Matka prikývla za Joža.
    </tei:p>
    <tei:p>
     — A oči maj otvorené, — radil otec chlapcovi.
    </tei:p>
    <tei:p>
     — Aj uši, otec.
    </tei:p>
    <tei:p>
     — Aj, aj... Len daj pozor, aby ťa nečapli.
    </tei:p>
    <tei:p>
     — Si naša vysunutá hliadka, — podával Jožovi ruku učiteľ a   chlapcovi bolo z toho teplo.
    </tei:p>
    <tei:p>
     — Ale keď nás tu už nebude treba, prídeme za vami. Nezabudnite na   nás!
    </tei:p>
    <tei:p>
     — Nie, nie... nezabudneme. Len rob zatiaľ, čo ti kážeme. Teraz nik   nemôže robiť, čo sám chce, ale čo je potrebné, — prikyvoval učiteľ a   prstami si prešiel po briadke.
    </tei:p>
    <tei:p>
     Nikita sa tiež rozlúčil. Na chrbte mal svoje vrece, na pleci   pušku, cez prsia automat. Ruky mal tiež plné. Ďakoval Chorvátke a   Joža veselo plesol po pleci:
    </tei:p>
    <tei:p>
     — Jozef, do svidania! Ja viem, že prídeš za nami.
    </tei:p>
    <tei:p>
     — Tak, do videnia!
    </tei:p>
    <tei:p>
     Chlapi sa vytratili do tmy. Ticho sa uberali poľami k yážskemu   mostu.
    </tei:p>
    <tei:p>
     Vlčiak ceril zuby, keď zavoňal cudzích ľudí, no Chorvát, tak ako   pri príchode, aj teraz sa mu prihovoril, pomaznal sa s ním a Blesk sa   spokojne vtiahol do búdy. Vedel, že prišli priatelia.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Prvé akcie
     </tei:hi>
    </tei:head>
    <tei:p>
     <tei:hi>
      V
     </tei:hi>
     úplaze neďaleko Brnčalovho salaša akoby krty-obri   šarapatili. Už tu nebola jedna podzemná skrýša, ale aspoň pol tucta.   Rozložité, vetrami ošľahané a machom obrastené jedle ich statočne   chránili.
    </tei:p>
    <tei:p>
     Malá skupinka partizánov sa rozmnožila. Bol z nej už početný   oddiel. Začali prichádzať chlapi a mládenci z okolitých dolín. Ba aj   niekoľko vojakov sa pridalo k oddielu. Ušli z kasární aj so zbraňami.   Partizánska rodina pod Suchým vrchom sa rozrástla na tridsať ľudí,   odhodlaných rozdávať nepriateľovi kruté údery.
    </tei:p>
    <tei:p>
     Veliteľom oddielu sa stal učiteľ Šimák. Bol záložným dôstojníkom a   osvedčil sa aj v podzemnom hnutí.
    </tei:p>
    <tei:p>
     Nikita navrhol, aby si oddiel zvolil aj politického komisára. U   nich, v Červenej armáde, má každá jednotka takého človeka. Táto   dôležitá funkcia sa dostala robotníkovi Ondrejovi Chorvátovi.
    </tei:p>
    <tei:p>
     Takto sa oddiel zorganizoval a stal sa schopný bojovej činnosti. A   na činnosť nebolo treba dlho čakať. Nikita pomocou vysielačky bol   ustavične spojený s veliteľstvom partizánskej brigády v Slanej   doline, ku ktorej oddiel pod Suchým vrchom kmeňove patril. Celú   brigádu tvorilo viac väčších-menších, po okolitých horách   roztrúsených oddielov, zvierajúcich ako kliešte pre fašistov dôležitú   železnicu a hradskú.
    </tei:p>
    <tei:p>
     Veliteľ brigády poslal šifrovaný rozkaz, ktorý znel takto: „V   priestore Kráľovo až Vranie robte sabotážne akcie na prísunových   spojoch nepriateľa.“
    </tei:p>
    <tei:p>
     Úloha jasná, úsek vymedzený.
    </tei:p>
    <tei:p>
     Pravda, k takej činnosti bolo treba hodne výbušnín a zbraní. Preto   Šimák kázal Nikitovi, aby od brigády žiadal potrebné. Na druhý deň   prišla zpráva: „Zajtra večer okolo 22. hodiny rozložte pod kótou 510   štyri ohne do štvorca. Dostanete všetko, čo potrebujete.“
    </tei:p>
    <tei:p>
     Všetci vedeli, čo to znamená.
    </tei:p>
    <tei:p>
     Celý deň sa tešili na prílet lietadiel. Poniže salaša navrstvili   štyri pyramídy dreva, naspodok suché haluze, navrch surovina.
    </tei:p>
    <tei:p>
     — Len či nie sú malé tie hromady; či v lietadlách uvidia ohne? —   staral sa Vydra, obskakujúc hromady a prihadzujúc íverce, čo ležali   na tráve dookola.
    </tei:p>
    <tei:p>
     A Nikita sa usmieval:
    </tei:p>
    <tei:p>
     — Ojoj, tieto aj slepý uvidí, nie to naši sokoli. Uvidíš, ako sa   rozblčia!
    </tei:p>
    <tei:p>
     Naozaj...
    </tei:p>
    <tei:p>
     Ako sa zotmelo, neustále pozeral Šimák na zelenkavo svetielkujúci   ciferník náramkových hodiniek. Všetci boli ako na ihlách.
    </tei:p>
    <tei:p>
     — Je čas...? — pýtali sa každú chvíľu.
    </tei:p>
    <tei:p>
     — Ešte nie, — odpovedal zakaždým Šimák, sám už trochu   nervózny.
    </tei:p>
    <tei:p>
     Čas sa vliekol pomaly. Strašne pomaly. Oči uprene sledovali, ako   lenivo sa plazí veľká ručička hodín.
    </tei:p>
    <tei:p>
     — Môžeme zapáliť! — zdvihol veliteľ oddielu ruku, akoby   odštartovával preteky.
    </tei:p>
    <tei:p>
     Všetci sa rozbehli k navrstveným hromadám dreva.
    </tei:p>
    <tei:p>
     — Aj u nás v dedine bude vidno ohne, — tešil sa Hanzelík.
    </tei:p>
    <tei:p>
     — To bude pozdrav tým, čo myslia na nás, — dodával Chorvát a   myslel na chlapca a na ženu.
    </tei:p>
    <tei:p>
     Najprv vyskočili spod hraníc malé, bojazlivé plamienky, krútili sa   sťa malé háďatá, oblizovali polená a haluzinu. O chvíľu plamene   vyrástli a pahltne požierali drevo. Poľana bola osvetlená ako za   dňa.
    </tei:p>
    <tei:p>
     Chlapi v žiare ohňa čakali napäto, počúvali, či sa ozve z diaľky   hukot leteckých motorov.
    </tei:p>
    <tei:p>
     Konečne!
    </tei:p>
    <tei:p>
     To je presnosť!
    </tei:p>
    <tei:p>
     Aj cez praskot dreva, ktoré pohlcoval oheň, predralo sa slabé   hučanie. Rástlo, mohutnelo, ako mohutnie príval vody po prietrži   mračien.
    </tei:p>
    <tei:p>
     Chlapi ani nedýchali. Vykrúcali hlavy dohora a snažili sa v tmavej   oblohe zjastriť lietadlá. Ale nič nevideli; oči, zaslepené žiarou   vatier, neprenikli temnotu noci.
    </tei:p>
    <tei:p>
     Podľa zvuku lietadlá boli dve. Jedno iba preletelo, druhé nad   ožiarenou poľanou zakrúžilo. Potom sa hukot vzďaľoval a slabol.   Smeroval kdesi nad Maguru.
    </tei:p>
    <tei:p>
     — Pozrite! — skríkol jeden z vojakov, ktorí pred niekoľkými dňami   prišli z kasární. — Padák!
    </tei:p>
    <tei:p>
     — A tam druhý!
    </tei:p>
    <tei:p>
     Skutočne. V tme sa zabeleli dva biele klobúky padákov. Plávali   povetrím a pomaly, pomaličky sa znášali k zemi. Bolo temer bezvetrie,   prúd vzduchu ich nezanesie ďaleko.
    </tei:p>
    <tei:p>
     Celý oddiel bol vo vytržení. Poniektorí vyskakovali, akoby chceli   dočiahnuť padáky ešte v povetrí.
    </tei:p>
    <tei:p>
     — Dávajte pozor, aby nám nespadli rovno do ohňa, — vystríhal   Šimák.
    </tei:p>
    <tei:p>
     Okolo vatier sa utvorili skupiny, pripravené zachrániť zhodené   vzácnosti, keby náhodou padali do rozžeravenej pahreby. No nebolo   treba zachraňovať, padáky so vzácnym obsahom pristáli na okraji   polianky. Jeden sa zachytil na starom smreku.
    </tei:p>
    <tei:p>
     Vatry ešte stále osvetľovali priestranstvo poľany. Plamene už   nešibali, žiarila len pahreba.
    </tei:p>
    <tei:p>
     Chlapi odopäli z padákov veľké vaky z voskového plátna, šnurovanie   od nedočkavosti ani nerozpletali, ale rozrezali.
    </tei:p>
    <tei:p>
     Najviac sa tešil Nikita:
    </tei:p>
    <tei:p>
     — Ej, naši poslali... Molodci!... A mohli veru aj krymského   tabačku poslať, veru mohli.
    </tei:p>
    <tei:p>
     V jednom vaku boli samé výbušniny, nálože, zápalné šnúry. Pekná   hromádka... Druhý vak obsahoval šatstvo, čižmy, konzervy a — poriadny   balík tabaku! Bude ho mať celý oddiel na dlhý čas. A pár kúskov   čokolády na pochúťku...
    </tei:p>
    <tei:p>
     — Ľaľa, akýsi lístok, — vytiahol Hanzelík z balíka, v ktorom bol   tabak, poskladaný papier.
    </tei:p>
    <tei:p>
     — Ukáž, — natiahol Šimák ruku za listom. Bol písaný azbukou, no   učiteľ vedel po rusky. Čítal nahlas:
    </tei:p>
    <tei:p>
     „Tovarišči, my vam posilajem nemnožko tabačka. Kurite zdorovo i   veselo...“
    </tei:p>
    <tei:p>
     — Píšu, že nemnožko, že štipku posielajú, a ľaľa, — smial sa   šťastne jeden z partizánov a vysoko nad hlavu vyzdvihol objemné   balíčisko.
    </tei:p>
    <tei:p>
     Nálada pod Suchým vrchom bola výborná. Tej noci veru málokto   spal.
    </tei:p>
    <tei:p>
     A vo veliteľskej zemľanke robil sa plán na prvú akciu.
    </tei:p>
    <tei:p>
     Horskými chodníkmi, chrbtami rázsoch i údoliami kliesnila si cestu   skupina partizánov. Nebola to veľká skupina, desať chlapov. Ozbrojení   automatmi, granátmi a puškami kráčali tíško, bez huku a vravy.
    </tei:p>
    <tei:p>
     Dvaja a dvaja sa striedali v nesení ťažkého vreca.
    </tei:p>
    <tei:p>
     Veliteľ vybral na prvú akciu týchto desiatich. Ostatným, ktorí   tiež chceli ísť, povedal:
    </tei:p>
    <tei:p>
     — Netreba nám toľkým plahočiť sa až dolu, chlapci. Ostanete tu ako   záloha... Nebojte sa, príde aj na vás rad; a čoskoro.
    </tei:p>
    <tei:p>
     Vzduch bol voňavý, lahodný. Bol podvečer a pod klenbou starých   stromov väčšmi a väčšmi mocnelo šero. Výpary tlejúceho lístia, vôňa   živice a rozličných bylín takmer omamovali.
    </tei:p>
    <tei:p>
     Skupina desiatich ľudí sa spúšťala nižšie a nižšie. Nikto   neprehovoril ani slova, srdcia im búchali akosi rýchlejšie. Podujali   sa na veľkú vec: preťať nepriateľovi spojovaciu tepnu — železnicu.   Povyše Šútova je dlhý tunel. V noci má vyletieť do povetria.
    </tei:p>
    <tei:p>
     Tunel však strážia. Bude treba zneškodniť stráže a pritom ľahko   môže dôjsť k prestrelke.
    </tei:p>
    <tei:p>
     — Už nie sme ďaleko, — pošepol Chorvát Šimákovi.
    </tei:p>
    <tei:p>
     Tma už úplne zaľahla na kraj a sťažila orientáciu.
    </tei:p>
    <tei:p>
     Ale Chorvát sa dobre vyznal v týchto miestach, neraz ich premeral   krížom-krážom.
    </tei:p>
    <tei:p>
     Z diaľky sa ozval hvizd rušňa. Všetkých zelektrizovalo.
    </tei:p>
    <tei:p>
     — Posledný vlak, — vzdychol si Vydra. — Posledný vlak! — Jeho sa   to najviac dotýkalo, veď bol železničiar. Koľajnice, to bol jeho   svet. Posledný vlak cez tunel... a hrdlo mu stiahlo. On, ktorý   opatroval koľajnice, kochal sa ich strieborným leskom, s láskou mazal   výhybky, aby sa ľahko pohybovali, on ich má teraz rozbíjať... Vedel,   že tieto koľajnice teraz votrelci zneužívajú na zabíjanie ľudí, na   prevážanie zbraní, no predsa to, čo ho viazalo k tým lesklým pásom,   čo bežali do diaľky, bolo silnejšie, ako si myslel. Hrdlo sa mu   sťahovalo a srdce začalo prudko trepať.
    </tei:p>
    <tei:p>
     Hanzelík kráčal vedľa neho. Vari vytušil, čo sa deje vo Vydrovom   vnútri, chytil ho za lakeť a ticho povedal: — Musíme, nič iného sa   nedá robiť. — A po niekoľkých krokoch doložil: — Po vojne postavíme,   potom to bude naša železnica!
    </tei:p>
    <tei:p>
     Vydra nemo prikývol, ale sa mu neuľavilo.
    </tei:p>
    <tei:p>
     Zišli na okraj lesa, odkiaľ bolo vidieť železničnú trať. Vlak,   idúci nadol, hrmotal. Bol prázdny. Keď prešiel, veliteľ sám zišiel na   štrkovitú trať. Rozhliadol sa. Tunel bol asi o dvesto metrov vyššie.   Bolo treba podísť k nemu okrajom hory.
    </tei:p>
    <tei:p>
     Pri ústí tunela stál vojak. Nebolo ho vidno, lebo jeho postava   splývala so začadenou čelnou stenou tunela. Nebolo ho vidno, a   predsa... Strážny fajčil. Buď si bol istý, že mu nehrozí   nebezpečenstvo, buď bol jednoducho neopatrný. Ohník cigarety ukazoval   cestu k nemu. Keď potiahol, žiara cigarety mu matne osvetlila tvár.   Šimák dal ostatným znamenie, aby ostali stáť. Sám, nečujne sa   plaziac, dostal sa svahom rovno nad stráž. Automat pripravený na   streľbu.
    </tei:p>
    <tei:p>
     — Stáť!
    </tei:p>
    <tei:p>
     Príkry rozkaz prekvapil strážcu. Ruka, ktorá práve podnášala   cigaretu k ústam, ustrnula na pol ceste.
    </tei:p>
    <tei:p>
     — Odlož zbraň a poď sem! — žiadal Šimákov hlas. — Žiadne hlúposti,   mám ťa na muške!
    </tei:p>
    <tei:p>
     Ohník cigarety opísal malý oblúčik a dopadol na zem. Pätka pušky   zarachotila na tvrdom kameni. A potom sa zosunulo kamenie po svahu,   ktorým liezol strážny za hlasom.
    </tei:p>
    <tei:p>
     — Neboj sa, — uspokojoval veliteľ vojaka.
    </tei:p>
    <tei:p>
     — Kto ste? — chvejúcim sa hlasom opýtal sa strážny. A hneď sám   sebe odpovedal novou otázkou: — Partizáni?
    </tei:p>
    <tei:p>
     — Hej, ale teraz niet času na vysvetľovanie.
    </tei:p>
    <tei:p>
     Strážny prerušil Šimáka:
    </tei:p>
    <tei:p>
     — Tak je dobre. Sami sme chceli k vám prísť.
    </tei:p>
    <tei:p>
     — Keď nejde Mohamed k hore, ide hora k Mohamedovi, — zažartoval   veliteľ oddielu spod Suchého vrchu. — Ak je tak, poď so mnou.
    </tei:p>
    <tei:p>
     — Nevedeli sme, kde vás hľadať, nemali sme spojenie, — vysvetľoval   vojak. — My už na toto dávno kašleme.
    </tei:p>
    <tei:p>
     Spolu sa vrátili k ostatným.
    </tei:p>
    <tei:p>
     — Náš nový druh, — predstavil veliteľ bývalého strážcu tunela.   Potom sa k nemu obrátil: — Kedy pôjde najbližší transport?
    </tei:p>
    <tei:p>
     — Asi o hodinu.
    </tei:p>
    <tei:p>
     Práca im šla šikovne. Dvaja kládli v tuneli pod koľajnice nálože,   dvaja nálože spájali zápalnou šnúrou. Ostatní ostali na stráži.
    </tei:p>
    <tei:p>
     Keď bolo všetko pripravené, Šimák pozrel na svetielkujúci   ciferník. Do príchodu vlaku chýbalo celých dvadsať minút. /
    </tei:p>
    <tei:p>
     — Kedy ťa prídu vymeniť? — opýtal sa Chorvát vojaka.
    </tei:p>
    <tei:p>
     — Mali by hneď po prechode transportu. Najprv vymenia stráž na   druhom konci tunela... — Strážny niekoľko ráz nahlas preglgol, potom   dodal: — Ale všetci sme chceli do hôr, Nemcom nechceme slúžiť. Kým   príde vlak, mohli by sme aj ostatných upozorniť.
    </tei:p>
    <tei:p>
     Bol to dobrý návrh. Po výbuchu zaiste nastane medzi strážnym   družstvom zhon a ťažko by bolo dohovoriť sa. Ešte by sa pustili do   seba. Preto so strážnym, ktorého hneď začali volať Karolom, vydali sa   traja chlapi cez tunel na druhú stranu.
    </tei:p>
    <tei:p>
     Dlhý vlak sa už približoval. Rušeň namáhavo stenal, fučal,   lopotiac sa s tou hŕbou ocele a železa, čo vliekol vo vagónoch.   Tanky, delá, pásové traktory, nákladné automobily, to všetko   defilovalo pred očami, číhajúcimi v lese. Posledný vagón vbehol do   pažeráka tunela. Za ním sa vyhrnul šedivý dym.
    </tei:p>
    <tei:p>
     — Teraz!
    </tei:p>
    <tei:p>
     Rad detonácií sa zlial v jeden ohromný výbuch. Zem sa zachvela,   zavajatala ako v bolestných kŕčoch. A ozvena roznášala zprávu o   výbuchu v slabnúcom dunení naďaleko.
    </tei:p>
    <tei:p>
     Vtedy sa už rozmnožená skupina partizánov, ktorí práve podstúpili   svoj bojový krst, rýchle vzďaľovala od miesta skazy. Zaliezala hlbšie   a hlbšie do hustých voňavých lesov.
    </tei:p>
    <tei:p>
     Nad Lysou sa nebo zapaľovalo prichádzajúcim dňom. Ráno bolo   čerstvé, vyumývané krištáľovou rosou.
    </tei:p>
    <tei:p>
     Nikita radostne stískal kľúč vysielačky, keď podával veliteľstvu   brigády zprávu:
    </tei:p>
    <tei:p>
     „Tunel pri Šuňove zatarasený. Trať preťatá. Prvá akcia sa   vydarila.“
    </tei:p>
    <tei:p>
     Poslednú vetu pridal len tak zo samopaše a pýchy.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Povstanie
     </tei:hi>
    </tei:head>
    <tei:p>
     <tei:hi>
      L
     </tei:hi>
     eto sa chýlilo ku koncu. Horúce a suché leto. Polia   pustli každým dňom viac a viac. Už len jačmene, zemiaky a kapusta   ostávali na úzkych tálikoch. Ľudia toho roku zberali úrodu akosi   náhlivo. Len veľkostatkár Zábojský vyvliekol mašinu k vysokým stohom   pod Kečku a mlátil zbožie priamo na poli. Z roztratených humienok sa   ukradomky ozývali cepy.
    </tei:p>
    <tei:p>
     Hukot a klepot mláťačky doliehal tlmene až do Chorvátovie   kuchyne.
    </tei:p>
    <tei:p>
     „Zábojský bude mať zbožia,“ myslela si Chorvátka, pozorujúc cez   oblok ruch pod Kečkou. V tej myšlienke akoby vyslovila veľkú žalobu.   A rozcitlivená dlho hladkala ľanové vlásky malej Zuzanky.
    </tei:p>
    <tei:p>
     Na druhý deň sa však rozletela zpráva, že Zábojského vozy, kopčité   obilím, zatiahli akísi ľudia hlboko do hôr. Nikdy vraj statkár z toho   zbožia chlieb jesť nebude.
    </tei:p>
    <tei:p>
     A ako ubúdalo leta, pribúdalo takýchto zvláštnych udalostí.
    </tei:p>
    <tei:p>
     Po noviny si Jožo chodil do tehelne. Gabo bol stále v blízkosti   tehliarov, všeličo sa poľahky dozvedel. Stále častejšie dochádzali   zprávy o akciách partizánov. Tu vyhodili nákladný vlak, naložený   tankami, muníciou a vojakmi, inde vyletel do vzduchu most či viadukt.   Neďaleko za Hroznovom zatarasili tunel plnými vagónmi a vyhodili do   povetria.
    </tei:p>
    <tei:p>
     V tehelni sa robotníci už otvorene rozprávali o tom, že „čosi“   príde a potom „beda tým nafúkancom“. Prestali si po kútoch šepotať,   hovorili bez strachu, nahlas, v továrni i na dvore.
    </tei:p>
    <tei:p>
     Gabo len striehol na takéto húfiky. Hneď sa priplichtil.   Neodháňali ho a aj pred ním rozprávali celkom otvorene. Poznali ho,   je to predsa Hanzelíkov syn.
    </tei:p>
    <tei:p>
     — Ľudia, počuli ste? — v jednom takomto húfiku na továrenskom   dvore rozprával Vincentík, ktorý mal na ľavom líci fialový lišaj a   pracoval pri tvárnicovom stroji. — Počuli ste, vojakov poslali do   Kantorskej doliny, aby vyháňali partizánov.
    </tei:p>
    <tei:p>
     Všetci okolostojaci nastavili uši, aby im ani slovko neušlo.   Vincentík pokračoval s chrapľavým smiechom, ukazujúc pritom močkou   zažltnuté zuby:
    </tei:p>
    <tei:p>
     — Vojačikovia vám prišli do Kantora, zjedli guľáš, čo im kuchyňa   doviezla, a keď sa stretli s partizánskym oddielom, porozprávali sa,   pofajčili si spolu a vrátili sa do kasární. Veliteľ podal hlásenie:   Partizánov v Kantore nieto... A na druhý deň ušli piati vojaci aj s   nákladným autom, naloženým zbraňami.
    </tei:p>
    <tei:p>
     — Ťíha! — híkali okolostojaci a podaktorí sa hlučne rozchichotali.   Tešilo ich, že vojaci sú s nimi.
    </tei:p>
    <tei:p>
     — Veď je to naša krv, chudobná, ale poctivá. Nedá sa zapredať, —   prehovorila vysokým hlasom Stanková a tlesla si tvrdými, tehlou   zaprášenými dlaňami, až urobila okolo seba červenkastý oblak.
    </tei:p>
    <tei:p>
     Keď prechádzal okolo správca, odvrátil hlavu a tváril sa, že   postávajúcich nespozoroval. Čudná vec. Inokedy už by bol vrieskal.   Teraz sa snažil nič nevidieť, nepočuť.
    </tei:p>
    <tei:p>
     — Aj tomuto už nos ovisuje ako moriakovi, — celkom hlasne prehodil   mladý Mrázik, ktorý do tehelne dochádzal až z Podhradia spod   Kľaku.
    </tei:p>
    <tei:p>
     — Vraj moriak, hahaha!
    </tei:p>
    <tei:p>
     Správca to musel počuť. Na betón to musel počuť, veď bol na kúsok   od nich. A nič. Nezdvihol hlavu, neobzrel sa. Jeho správanie sa iba   posmelilo robotníkov. Ktorýsi povedal: — Vraj sa už spakoval a   posiela kdesi plné debny, ba i ženu s deťmi.
    </tei:p>
    <tei:p>
     — Ani jeho tu nepotrebujeme, — zasmial sa ktosi. — A nech sa   ponáhľa, lebo dostane, čo pes nechce.
    </tei:p>
    <tei:p>
     Gabriel všetko pozorne vypočul, a keď prišiel Jožo, dopodrobna mu   príhodu vyrozprával. Jožo zasa vyčkával s novotami baču Brnčalu. Ten   prichodil do „Explózie“ často. Posedel si, všetko vypočul a zasa sa   púšťal naspäť do hôr. Na chrbte sa mu pri strmom kroku nadhadzoval   lykový kôš.
    </tei:p>
    <tei:p>
     Lietadlá, ktoré prinášali nových ľudí a nové zbrane, čoraz   častejšie brázdili nočnú tmu. Ohne na horách, usporiadané raz do   štvorca, inokedy do trojuholníka, naznačovali, kde majú zhodiť cenný   náklad. No ohne na horách neslúžili len tomuto účelu. Nie. Hľadeli na   ne oči v dolinách, mestách i dedinách.
    </tei:p>
    <tei:p>
     Oči čakajúcich.
    </tei:p>
    <tei:p>
     Ohne im dodávali odvahy.
    </tei:p>
    <tei:p>
     Ľudia pozorne sledovali hory a s nadšením rátali vatry:
    </tei:p>
    <tei:p>
     — Už sú aj pod Lysou, aj pod Magurou!
    </tei:p>
    <tei:p>
     Na druhú noc horeli ohne aj okolo Fokačovej chaty na Holiach.
    </tei:p>
    <tei:p>
     Všade tam, kde sa zažíhali, vyrastali v tmavých hustých horách   skupiny partizánov. A rástli aj nádeje ľudí v dolinách.
    </tei:p>
    <tei:p>
     Jožo s Gabrielom na ne čakávali spoločne. Darmo matka Chorvátka   posielala chlapca spať, darmo sa hnevala. A keď aj poslúchol, zobudil   sa aj na tichý, ešte veľmi vzdialený hukot motorov, a už ho v posteli   nebolo.
    </tei:p>
    <tei:p>
     A potom to prišlo.
    </tei:p>
    <tei:p>
     Bolo to dva dni po tom, čo sa rozniesol chýr, že partizáni v   Martine vytiahli z rýchlika nemeckého generála aj s jeho   sprievodom.
    </tei:p>
    <tei:p>
     Bolo to dva dni po tom.
    </tei:p>
    <tei:p>
     Jožo sa práve vrátil z Bukovinky s poriadnou nošou suchárov.   Kôlnica už bola ako vymetená a obed bolo treba navariť. Chystal sa   posekať haluzinu, keď sa rozbrechal Blesk. Vlčiak, odkedy sa Nikita   odsťahoval do hôr, bol zasa na slobode. Šantil veselo okolo   „Explózie.“
    </tei:p>
    <tei:p>
     Chlapec zaťal sekeru do nátoňa a zdvihol hlavu.
    </tei:p>
    <tei:p>
     Popod Bukovinku upaľoval Gabriel. Už zďaleka vykrikoval:
    </tei:p>
    <tei:p>
     — Jožo, Jožóóó... Už sa to začalóóó!
    </tei:p>
    <tei:p>
     Jožo nechal haluzinu haluzinou. Rozbehol sa naproti   priateľovi.
    </tei:p>
    <tei:p>
     — Bystrica vyhlásila Československú republiku, — vysypal   zadychčaný a behom rozpálený Gabo. — A vyhlásila boj proti nemeckým   fašistom.
    </tei:p>
    <tei:p>
     — Aká Bystrica? — nerozumel v prvej chvíli Jožo.
    </tei:p>
    <tei:p>
     — Vysielačka.
    </tei:p>
    <tei:p>
     Joža akoby špendlíkom pichol, tak zvýskol a vyskočil vozvysok.
    </tei:p>
    <tei:p>
     — Ozaj...? Už...? Gabrielko, ale naozaj?
    </tei:p>
    <tei:p>
     — Vraj na naše územie postupujú nepriateľské vojská, — oznamoval   ďalej Gabo, akoby nepočul, čo povedal Jožo.
    </tei:p>
    <tei:p>
     — Nepriateľské, vravíš?
    </tei:p>
    <tei:p>
     — Hej, nepriateľské, nemecké... V tehelni je všetko hore nohami.   Správca sa kdesi vyparil, hovoria, že vzal nohy na plecia a zdrhol.   Robotníci si vyniesli rádio z jeho kancelárie na dvor a počúvajú   Bystricu. Rádio reve a chlapi sa hotujú rukovať.
    </tei:p>
    <tei:p>
     Na potvrdenie Gabovej zprávy ozval sa spev, ktorý sa stále   zosilňoval. Chlapci videli, ako po hradskej uháňajú dve nákladné   autá, plné chlapov, ktorí na plné hrdlá vyspevujú. Nad hlavami sa im   trepocú zástavy, na prvom aute bielo-červená s belasým klinom, na   druhom červená ako krv.
    </tei:p>
    <tei:p>
     — Vidíš! Už idú, — skríkol Gabriel a rozbehol sa k hradskej. Jožo   sa dal za ním.
    </tei:p>
    <tei:p>
     No k hradskej bolo najmenej tristo metrov, a kým chlapci dobehli,   autá boli ďaleko.
    </tei:p>
    <tei:p>
     Sadli si do priekopy.
    </tei:p>
    <tei:p>
     — Keď išli títo, pôjdu aj iní, — povedal Jožo vzrušene. Už sa to   začalo. Už je to tu! Aj Gabo je celý vymenený, oči mu blčia.
    </tei:p>
    <tei:p>
     A naozaj. Toho dňa sa hradská hemžila vozidlami, ktoré sa   ponáhľali k okresnému mestu. Chlapi boli ovenčení trikolórami, iní   mali na rukávoch alebo čiapkach červené stuhy. Dvíhali nad hlavy   zaťaté päste a kričali na chlapcov:
    </tei:p>
    <tei:p>
     — Mor ho!... Mor ho!
    </tei:p>
    <tei:p>
     — Chalupka... Samo Chalupka! — zdrmal Jožo Gaba za plece. A hneď   zarecitoval:
    </tei:p>
    <tei:p>
     <tei:emph>
      Hoj, mor ho! detvo môjho rodu,
     </tei:emph>
    </tei:p>
    <tei:p>
     <tei:emph>
      kto kradmou rukou siahne na tvoju slobodu...
     </tei:emph>
    </tei:p>
    <tei:p>
     Celkom ho to dojalo. Ako krásne hovorieval učiteľ o tejto básni. A   ako naliehal, aby sa ju naučili naspamäť. Teraz už vie, prečo.
    </tei:p>
    <tei:p>
     Chlapci každé auto, každý povoz vítali výkrikmi: „Mor hóóó! Mor   hóóó!“ A kývali, až ich ruky boleli.
    </tei:p>
    <tei:p>
     Tak im ušiel deň, ani sa nenazdali.
    </tei:p>
    <tei:p>
     Pred večerom naraz zahrmelo. Bolo to vzdialené hučanie,   prichádzajúce od Považskej diery. Áno, odtiaľ najčastejšie   prichádzajú búrky. No dnes si chlapci darmo išli oči vyočiť, nad   Považskou dierou a ani nikde na oblohe nevideli jediného obláčika. A   akáže to búrka bez mrakov? Veru, takej ešte nebolo.
    </tei:p>
    <tei:p>
     Nové zadunenie...
    </tei:p>
    <tei:p>
     A potom sa to opakovalo častejšie a pravidelne.
    </tei:p>
    <tei:p>
     — Strieľajú, — prvý vykríkol Gabriel.
    </tei:p>
    <tei:p>
     — Jožo, už sa bijú!
    </tei:p>
    <tei:p>
     Naozaj, bola to streľba z kanónov. A keď bolo ticho, vietor od   severozápadu donášal slabučkú ozvenu guľometnej paľby.
    </tei:p>
    <tei:p>
     — Gabo, možno sú už aj naši v tom, — prudko schytil Jožo priateľa.   Zrazu mu bolo teskno. Otec, Nikita... Bolo mu teskno i radostne.
    </tei:p>
    <tei:p>
     — Dnes v noci by sme mohli vypadnúť, — navrhol Gabriel. Z vrecka   vytiahol veľké sarajevo a vyhodil ho vysoko do vzduchu.
    </tei:p>
    <tei:p>
     — Mohli, ale otec povedal, že nás zavolá, — zaváhal Jožo.
    </tei:p>
    <tei:p>
     — A čo keď na nás v takejto trme-vrme zabudli, há! — nesúhlasil   Gabo. — Sám si povedal, že možno už bojujú. Treba ísť a dosť. Pod   Suchý vrch.
    </tei:p>
    <tei:p>
     Jožovi však odrazu nebolo do reči. Toľko o tomto okamžiku sníval,   toľko ho očakával — a odrazu mu je akosi nedobre, neľahko.
    </tei:p>
    <tei:p>
     Gabo zbadal, že Jožo je akýsi nesvoj. Ešte si to, chumaj,   rozmyslí. Srdce mu spadlo do sáry.
    </tei:p>
    <tei:p>
     — To bude úžasné, Jožo! Automat, granáty! Jánošík bol nula proti   nám, márnosť šedivá!
    </tei:p>
    <tei:p>
     Jožo sa prebudil. Ešte sa zosmiešni v Gabových očiach, to by mu   bolo treba! A veď čo by tu robili? Aj otec je tam, aj Nikita, nuž a   zastrieľa si z automatu, to môže byť celkom fajn. A predsa mu opäť   stislo srdce. Mama. Sama ostane. A čo povie, keď sa dozvie, že chce   odísť? Ujsť? V noci otvoriť oblok a vypariť sa? Ale to by bolo ešte   horšie, ona v poslednom čase hneď plače. Dajako už bude...
    </tei:p>
    <tei:p>
     Dohovorili sa, že vyrazia o desiatej v noci. Cestu poznajú a teraz   je spln mesiaca — noc nie je taká hustá.
    </tei:p>
    <tei:p>
     Gabo bežal domov, aby sa pripravil na cestu. Aj Jožo sa zamyslený   vracal do „Explózie“. Na ceste sa k nemu prikmotril vlčiak. Otieral   sa mu pružným telom okolo nôh.
    </tei:p>
    <tei:p>
     — Pôjdeš so mnou, Blesk? — opýtal sa chlapec zvieraťa. A ono mu   položilo predné laby na plecia a drapľavým jazykom oblizlo tvár.
    </tei:p>
    <tei:p>
     Jožo sa rozhodol, že Bleska vezme so sebou.
    </tei:p>
    <tei:p>
     Keď prišiel do kuchyne, matka sedela na stoličke, ruky preložené   bezvládne v lone. V očiach mala slzy, zase tie slzy, pomyslel si Jožo   a opäť ho to vykoľajilo. Vedela, že to raz musí prísť, a predsa ju to   temné, hluché bubnovanie tak zdesilo.
    </tei:p>
    <tei:p>
     Zuzanka sedela v kúte na dlážke a bezstarostne sa prehŕňala v   pestrých handričkách.
    </tei:p>
    <tei:p>
     — Strieľajú, — privítala matka syna.
    </tei:p>
    <tei:p>
     Chlapec pristúpil k nej a ona ho objala. Tuho pritisla jeho hlavu   na prsia.
    </tei:p>
    <tei:p>
     — Tak blízko strieľajú... Ešte som nikdy nepočula takú strašnú   streľbu.
    </tei:p>
    <tei:p>
     Malá Zuzanka prestala prehadzovať handričky a s prekvapenou tvárou   sa zadívala na mamku. Vybadala v jej hlase čosi desivého, čoho sa   treba báť.
    </tei:p>
    <tei:p>
     — Mamička, — vzlyklo dievčatko.
    </tei:p>
    <tei:p>
     — Oh, ty moje dieťa drahé, — schytila Chorvátka Zuzanku.
    </tei:p>
    <tei:p>
     Jožo stál a mračil sa. Nečakal, že matka takto prijme začiatok   boja. Ako jej teraz povie, že chce odísť za otcom? Ako jej to len   povie?
    </tei:p>
    <tei:p>
     Dlho sa okúňal, už mal slovo na jazyku a znova ho prežrel. Zbieral   smelosť a zase ochaboval, ale do nekonečna to takto nemohlo ísť,   pozbieral v sebe všetku odvahu a povedal:
    </tei:p>
    <tei:p>
     — Mama... — No hlas sa mu zasekol a nevládal ďalej. Akoby ho silná   ruka chytila za pažerák.
    </tei:p>
    <tei:p>
     — Čo, syn môj?
    </tei:p>
    <tei:p>
     — Neplač, mama!
    </tei:p>
    <tei:p>
     — A veď ja... Či plačem? — náhlivo si vytierala slzy. Potom   pevnejším hlasom dodala: — Bojím sa o otca i o vás.
    </tei:p>
    <tei:p>
     V diaľke utíchla streľba. Chorvátka sa uspokojila. Dievčatko   postavila znovu k handričkám a začala látať Jožovu košeľu.
    </tei:p>
    <tei:p>
     Teraz Jožo hútal, že je vhodná chvíľa.
    </tei:p>
    <tei:p>
     — Mama, ja pôjdem za otcom... — Jeho hlas znel odhodlane, až   zanovito, aby odzbrojil matkin odpor.
    </tei:p>
    <tei:p>
     — Chlapče, kdeže chceš ísť? — zdvihla mať oči od roboty. Rukou si   mimovoľne siahla na hruď. Na ruke jasne vystupovali tmavé žily. Pod   novým úderom sa schúlila do klbka. Z očí jej vyžaroval strach; veľký,   kŕčovitý strach.
    </tei:p>
    <tei:p>
     — Pod Suchý vrch, mama, — odpovedal chlapec na jej zdesenú otázku.   Cítil, ako mu pot vystúpil na čelo. Len vydržať, vydržať.
    </tei:p>
    <tei:p>
     — Ale tam sa strieľa, — zastenala.
    </tei:p>
    <tei:p>
     — Tam je otec...
    </tei:p>
    <tei:p>
     Vonku zahučali letecké motory. Jožo už mal na ne vycvičené uši, a   teraz revali celkom nízko, akoby sa dotýkali komínov.
    </tei:p>
    <tei:p>
     Vybehol pred dvere a bol rád, že je koniec tomuto rozhovoru. Aspoň   v tejto chvíli je koniec. Za ním pomaly vyšla matka, vedúc Zuzanku za   ruku.
    </tei:p>
    <tei:p>
     Lietadlá boli dve. Dvojmotorové. Leteli naozaj celkom nízko a   smerovali k Martinu. Chlapec zreteľne rozoznával výsostné znaky na   krídlach. Boli to bielo rámované čierne kríže. Tie isté kríže, ktoré   vídal na tankoch, čo prevážali vlaky smerom na východ.
    </tei:p>
    <tei:p>
     — Nepriateľské... — zašepkal.
    </tei:p>
    <tei:p>
     Lietadlá zmizli za južným výbežkom Bukovinky. Matka už chcela   znova vojsť do domu, keď sa ozvali silné výbuchy. Jeden... druhý...   mnoho výbuchov, zliatych v zlovestné dunenie. Vzduch víril a Jožo   cítil na tvári jeho nárazy. Slabo utesnené tabuľky na dverách   rinčali.
    </tei:p>
    <tei:p>
     Matka sa strhla a prudko sa obrátila. V tvári mala hrôzu.
    </tei:p>
    <tei:p>
     — Bombardujú, — povedal polohlasne chlapec. V ústach mu   vyschlo.
    </tei:p>
    <tei:p>
     Matka mlčala. Zuzanka fikala a trela si rukou oči.
    </tei:p>
    <tei:p>
     Hneď po výbuchoch sa ozvala silná streľba z guľometov. Ozvena ju   znásobovala.
    </tei:p>
    <tei:p>
     Lietadlá sa znova ukázali. Už neleteli blízko seba, jedno   smerovalo k Považskej diere a druhé mierilo práve nad „Explóziu“.   Ťahalo za sebou dlhý čierny dymový chvost. Lietadlo, trochu nachýlené   na jeden bok, skrúcalo sa k Bukovinke a ustavične klesalo.
    </tei:p>
    <tei:p>
     Klesalo, klesalo...
    </tei:p>
    <tei:p>
     A naraz... Od lietadla sa odlepili tmavé škvrny a padali. A potom   nasledovali výbuchy jeden za druhým. Chlapec ležal na zemi, pichalo   ho v ušiach a na neho i okolo padala hlina. Veľké hrudy hliny.
    </tei:p>
    <tei:p>
     Pilot lietadla, zasiahnutého protileteckou paľbou, zhodil ostatok   bômb, aby uľahčil ranenému stroju. No aj tak nezachránil ani seba,   ani mašinu. Lietadlo klesalo, až narazilo do hrebeňa Bukovinky.
    </tei:p>
    <tei:p>
     — Horí... Mama, lietadlo horí! — kričal Jožo, dvíhajúc sa zo zeme   a sprašujúc zo seba hlinu. Za domom zavýjal Blesk.
    </tei:p>
    <tei:p>
     No matka nevyšla už z domu. Utiahla sa do kúta izby, držiac tesne   pri sebe fikajúcu dcérku, akoby ju chránila pred nebezpečenstvom. Ani   za svet by nebola vyšla pred stavisko. Srdce jej hlasno tĺklo, že ho   zreteľne cítila, ako naráža na hrudný kôš.
    </tei:p>
    <tei:p>
     Do večera bola u Chorvátov stiesnená nálada. Delostrelecká paľba   ustavične doliehala z diaľky a trhala napäté ticho. O Jožovom odchode   sa už nehovorilo. Chlapec sa neopovážil, a matke akoby to bolo   vyšumelo z hlavy.
    </tei:p>
    <tei:p>
     Ale keď sa zotmelo, pribehol Gabriel. Na chrbte mal poplátaný   plecniak; visel mu príliš nízko.
    </tei:p>
    <tei:p>
     — Ideme!
    </tei:p>
    <tei:p>
     — Nuž... — pokrčil Jožo plecami a bokom pozrel na matku. Tvár mala   bledú a akoby neprítomnú. Sedela naklonená dopredu, s ovisnutými   plecami. Oči mala hlboko v tmavých jamkách. Prišlo mu ľúto, že ju   musí tu nechať samotnú. Ale ostať nemôže, čím ďalej, tým v sebe   jasnejšie cíti: nemôže. Hlavu mal plnú Nikitových slov: „Oni aj deti   vešajú.“ To jej ešte nepovedal, a musí povedať.
    </tei:p>
    <tei:p>
     — Mňa mama pustila, — pomáhal priateľovi Gabo. — Vraj tu ostať   bude nebezpečné; aj chlapcom. Ak prídu, všetkých poberú.
    </tei:p>
    <tei:p>
     To zelektrizovalo Chorvátovie mať. Zdvihla hlavu.
    </tei:p>
    <tei:p>
     — Poberú chlapcov, vravíš?
    </tei:p>
    <tei:p>
     — Tak rozprávali tehliari, — prikývol Gabriel.
    </tei:p>
    <tei:p>
     — A Nikita mi vravel, že aj deti vešajú, — náhlivo vyhodil zo seba   Jožo.
    </tei:p>
    <tei:p>
     Čelo mala zhúžvané do tenkých vrások. Zdalo sa, že rozmýšľa.
    </tei:p>
    <tei:p>
     — Mama, pusť ma! — schytil chlapec matkinu ruku. Bola studená.
    </tei:p>
    <tei:p>
     Vstala a synovi sa zdala neobyčajne vysoká.
    </tei:p>
    <tei:p>
     — Nuž choď... choď, — povedala tichým, trasľavým hlasom. — Si ako   otec; aj tak by si mi ušiel, — a pokúsila sa o úsmev. Bol to úsmev   plný trpkosti.
    </tei:p>
    <tei:p>
     Objal ju prudko, radostne.
    </tei:p>
    <tei:p>
     — Nehnevaj sa na mňa, mama.
    </tei:p>
    <tei:p>
     Chorvátka bozkala chlapcovo čelo. Žilovatú ruku zdvihla nad jeho   hlavu, akoby mu chcela dať svoje požehnanie.
    </tei:p>
    <tei:p>
     — Tak, — hovorí, — choď... My už nejako budeme.
    </tei:p>
    <tei:p>
     — Keby bolo zle, odíďte so Zuzankou do bezpečia, — radil vážnym   hlasom. Potom sa rozlúčil: — Zbohom, mama, aj ty, Zuzanka. — A dodal,   ako to počul od otca: — Poslúchaj mamu!
    </tei:p>
    <tei:p>
     Teplo sa obliekol, vzal starú celtovinu, ktorú bol ešte pri prvých   prehliadkach všelijakých kútov a dier našiel na ktoromsi stavisku   „Explózie“. Do vrecka vstrčil kus suchého chleba.
    </tei:p>
    <tei:p>
     — Blesk! Blesk! — zavolal na psa.
    </tei:p>
    <tei:p>
     Vlčiak pribehol.
    </tei:p>
    <tei:p>
     — Poď s nami!
    </tei:p>
    <tei:p>
     Dvaja chlapci so psom rušali na cestu.
    </tei:p>
    <tei:p>
     Keď prechádzali cez vážsky most, zastavila ich hliadka. Dvaja   chlapi v civilných háboch s červenými páskami na rukávoch.   Milicionári, ktorí prevzali v obci poriadkovú a bezpečnostnú   službu.
    </tei:p>
    <tei:p>
     — Stoj! Kto si?
    </tei:p>
    <tei:p>
     Ostrý lúč elektrickej lampky oslepil chlapcov. Vlčiak zlostne   zavrčal.
    </tei:p>
    <tei:p>
     — Ticho, Blesk!
    </tei:p>
    <tei:p>
     — Ideme do hôr... Za našimi, — vysvetľoval Gabriel.
    </tei:p>
    <tei:p>
     Milicionári poznali chlapcov. Vedeli, že ich otcovia boli na čele   podzemného odboja v obci. Potľapkali chlapcov po chrbtoch a   prepustili ich.
    </tei:p>
    <tei:p>
     — Pozdravte od nás tamtých pod Suchým... — volali za nimi.
    </tei:p>
    <tei:p>
     Stúpali dobre známou horskou cestou, ktorá bola plná výmoľov,   jarkov a kamenia.
    </tei:p>
    <tei:p>
     Medzi vysokými stromami nebolo vidno na cestu. Často sa potkýnali.   Les voňal hnijúcim lístím, živicou a hubami. Koruny stromov tíško   šumeli. Vôkol panoval zvláštny pokoj, že chlapci sa dlho neodvážili   prehovoriť. Až po hodnom kuse cesty ozval sa Gabriel:
    </tei:p>
    <tei:p>
     — Jožo!
    </tei:p>
    <tei:p>
     — Čože?
    </tei:p>
    <tei:p>
     — Keď som odchádzal, zastavila ma Viera.
    </tei:p>
    <tei:p>
     — Viera? — zadivil sa Jožo, celkom na ňu zabudol. A teraz pocítil,   ako ho čosi pichlo v hrudi. — Čo chcela?
    </tei:p>
    <tei:p>
     — Pýtala sa ma, čo teraz budem robiť.
    </tei:p>
    <tei:p>
     — A ty?
    </tei:p>
    <tei:p>
     — Povedal som jej, že ideme k partizánom... Prosila, aby sme ju   zobrali so sebou.
    </tei:p>
    <tei:p>
     Chvíľu kráčali bez slov. Jožo myslel na Vieru. Prekvapila ho jej   žiadosť, páčila sa mu. A mrzelo ho, že vtedy ju tak odbili.
    </tei:p>
    <tei:p>
     — A ty... nevzal si ju.
    </tei:p>
    <tei:p>
     — Ba kieho frasa, čo sa má dievča do tohto miešať, povedz?
    </tei:p>
    <tei:p>
     — Vždy si taký, — zastal Jožo. — Vždy, aj vtedy pri sušiarni. Mal   si jej pekne, a ty — ba kieho frasa. Viem si predstaviť, ako si jej   to povedal. Veď hej, ísť by nemohla. Možno tam aj prezimujeme, možno   by zamrzla... Ale ja ti len toľko poviem, je to správne dievča, tá   Viera!
    </tei:p>
    <tei:p>
     Gabo len hvízdol, ale nepovedal už ani slovo. A Jožo mal plnú   hlavu Viery, videl, ako sa jej chvejú dlhé, zaoblúčené mihalnice, ako   chytro a nepravidelne klipkajú, hoci inokedy sa pohybujú pomaly,   dôstojne, videl, ako jej zrazu klesli kútiky úst. Až teraz ho to   začalo pichať a hrýzť, mal sa jej tam za sušiarňou zastať, nemal   držať hubu.
    </tei:p>
    <tei:p>
     Boli už hlboko v horách. Úzka, rozjarčená cesta sa hadila hore   hrebeňom Rígľa. Chlapci sa potkýnali o kamene a kmene krajných   stromov. Nízko visiace konáre smrekov im šľahali do tvárí, no nedbali   na to.
    </tei:p>
    <tei:p>
     Zrazu Jožo zastal a zadržal Gaba.
    </tei:p>
    <tei:p>
     — Pozri!
    </tei:p>
    <tei:p>
     Vpredu, možno tridsať metrov pred nimi, svietili dva zelenkasté   ohníky.
    </tei:p>
    <tei:p>
     — Čo to? — ustrašene cúvol Gabriel.
    </tei:p>
    <tei:p>
     — Možno líška.
    </tei:p>
    <tei:p>
     — Alebo vlk.
    </tei:p>
    <tei:p>
     — Neblázni, v našich horách niet vlkov, — povedal Jožo, ale hlas   sa mu nepresvedčivo triasol.
    </tei:p>
    <tei:p>
     Svetielka stáli nepohnute. Iba po dlhej chvíli, plnej strachu,   prišlo Jožovi na um, že Blesk niekde zaostal. Keby bol pri nich, boli   by smelší. Zavolal:
    </tei:p>
    <tei:p>
     — Blesk, poď sem! Blesk!
    </tei:p>
    <tei:p>
     A dve zelené svetielka sa začali rýchlo približovať, až sa dotkli   Jožovej ruky. Áno, to Blesk, potomok divých vlkov, nahnal chlapcom   strach. Zatúlal sa pomedzi stromy, predbehol chlapcov, a keď vyšiel   znova na cestu, postavil sa proti nim a čakal.
    </tei:p>
    <tei:p>
     — Ty potvora, — hrešil Jožo vlčiaka. — Takto nás nastrašiť!
    </tei:p>
    <tei:p>
     Chytil psa za obojok, ktorý mu vlastnoručne povybíjal mosadznými   magôčkami.
    </tei:p>
    <tei:p>
     Kdesi ďaleko zahúkala sova a Blesk jej statočne odpovedal   zahavkaním.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Cez nepriateľské   línie
     </tei:hi>
    </tei:head>
    <tei:p>
     <tei:hi>
      O
     </tei:hi>
     d svojej prvej akcie bol oddiel spod Suchého vrchu   neustále v činnosti. Rozkaz veliteľa brigády znel: Ničte nepriateľovi   dopravné spoje!
    </tei:p>
    <tei:p>
     Ničte dopravné spoje!
    </tei:p>
    <tei:p>
     Tu vyletel do vzduchu most s vojenským vlakom, inde autá nabehli   na míny. Stále častejšie nachádzali ľudia vedľa ciest spálené kostry   áut, smutne stojace na ráfoch.
    </tei:p>
    <tei:p>
     Neminul deň, žeby oddiel nebol účinne zasiahol.
    </tei:p>
    <tei:p>
     Keď sa začalo otvorené povstanie, Šimákov oddiel sa ponáhľal do   strečnianskej tesniny. Hitlerovci sa pretískali úžinou pomocou   tankov, ťažkých kanónov a lietadiel.
    </tei:p>
    <tei:p>
     Slovenskí partizáni tu bojovali bok po boku s českými, ruskými i   francúzskymi. Hrdinsky sa bili, ale presile ťažkých zbraní nemohli   dlho odolávať.
    </tei:p>
    <tei:p>
     Veď čo len vedeli narobiť také šťuky! A oni lietadlá nemali, ak   nerátame zopár zúfale pomalých dvojplošných „kráv“. Nepriateľ krok za   krokom postupoval. Každý strom strieľal, každá priehlbinka sa   premenila na malú pevnosť, redli fašistické rady, ale predsa pušky   nemohli zadržať ťažké tanky. Obrancovia ustupovali.
    </tei:p>
    <tei:p>
     Keď sa Nemci priblížili k Martinu, oddiel spod Suchého vrchu   dostal novú úlohu: Ostať v tyle nepriateľa. Rozbíjať železnice,   mosty, cesty, a tak robiť votrelcom škodu!
    </tei:p>
    <tei:p>
     Ale hneď sa nevrátili pod Suchý vrch. Odtiahli do Sučian, aby ich   bránili pred fašistami. Celá dedina bola na nohách. Iba obchodník   Volavec sa v poslednej chvíli kdesi stratil a poniektorí sedliaci sa   zatvorili do svojich chalúp. Zdalo sa, že nechcú nič vedieť o tom, čo   sa okolo deje.
    </tei:p>
    <tei:p>
     Na okraji dediny ľudia kopali zákopy a milicionári organizovali   obranné oddiely.
    </tei:p>
    <tei:p>
     Šimákov oddiel bránil prístup do Sučian z druhej strany Váhu.
    </tei:p>
    <tei:p>
     No predsa Nemci obsadili dedinu. Prebíjali sa do Sučian z inej   strany. Na zákopy spustili mínometnú paľbu, sučianski nevydržali oheň   a ustúpili. Vtedy Šimákov oddiel prudkou streľbou zboku pražil do   nepriateľa a dlho mu bránil vstúpiť do dediny. Ale Nemci obrátili   mínomety za Váh — a partizáni sa museli stiahnuť do lesa.
    </tei:p>
    <tei:p>
     Dvoch z oddielu zabilo.
    </tei:p>
    <tei:p>
     Veliteľ Šimák videl, že nepočetný oddiel bez ťažkých zbraní v   priamom boji nič nezmôže, a nariadil ústup na Suchý vrch.
    </tei:p>
    <tei:p>
     — Keby sme mali aspoň jeden kanón, — žialil komisár.
    </tei:p>
    <tei:p>
     Chlapi boli zachmúrení a zlej vôle.
    </tei:p>
    <tei:p>
     Toho dňa Jožo prežíval ťažké chvíle. Bol tak blízko domova a   nemohol doň nakuknúť. Keď sa vrátili pod Suchý vrch, nevydržal v   bunkri, našiel si miesto s dobrým výhľadom a hľadel na rodnú dedinu.   Bolo mu clivo, akoby do plaču. Vzduch bol čistý, priehľadný a do   doliny bolo dobre vidieť. Iba z druhej strany nad Lysou pokojne   hľadel biely obláčik. Vedľa Joža stál otec Chorvát a Šimák. Veliteľ   mal dobrý ďalekohľad, ktorý vzdialenú dedinu dostatočne priblížil   pozorujúcim.
    </tei:p>
    <tei:p>
     Ďalekohľad putoval z ruky do ruky.
    </tei:p>
    <tei:p>
     Jožovi celé údolie pripadalo akési naježené. Sučany sa túlili k   Bukovinke ako poplašený kŕdeľ kureniec ku kvočke. Štíhle komíny   tehelne nedymili. Nemal kto pod nimi rozložiť oheň, lebo čo ostalo v   dedine, ustrašene sa utiahlo do pivníc a úkrytov. A väčšina tehliarov   tašla do hôr.
    </tei:p>
    <tei:p>
     Tanky, ktorými sa nepriatelia prebili do Sučian, naduto   prechádzali ulicami a naháňali ľuďom strach.
    </tei:p>
    <tei:p>
     Chorvát hľadel cez trieder. Zrazu vykríkol:
    </tei:p>
    <tei:p>
     — Mieria k „Explózii!“
    </tei:p>
    <tei:p>
     Chlapcom trhlo. K „Explózii“! Mieria k „Explózii“! V ušiach mu to   zvonilo, drnčalo, revalo. K „Explózii“! Pred očami mal ustaranú mať a   malú Zuzanku. Ostali doma, alebo sa schovali?
    </tei:p>
    <tei:p>
     To bola otázka, na ktorú nevedel nájsť uspokojivú odpoveď. A   otázka bola čoraz nástojčivejšia, až bolela. A tým viac sa triasol   úzkosťou.
    </tei:p>
    <tei:p>
     Aj s otcom sa dialo čosi podobné. Obidvoma rukami zvieral   ďalekohľad, akoby ho chcel rozdrviť. Hánky biele, pery stiahnuté do   úzkeho bezfarebného pásika.
    </tei:p>
    <tei:p>
     — Zastali medzi staviskami, beštie!
    </tei:p>
    <tei:p>
     — Otec, požičaj mi ho, — prosil chlapec a nečakal, lež vytrhol   ďalekohľad otcovi z rúk.
    </tei:p>
    <tei:p>
     Hľadel na známe a drahé miesta. Na miesta, kde sa toľko hrával,   kde poznal každý kamienčok. A teraz je od „Explózie“ tak   ďaleko...
    </tei:p>
    <tei:p>
     Videl, ako z troch oceľových oblúd s dlhými kanónovými rúrami   vyskakovali ľudia. Zdali sa malí ako mravce, boli v čiernych   uniformách.
    </tei:p>
    <tei:p>
     Teraz začnú núrať, nájdu mamu a...
    </tei:p>
    <tei:p>
     Vtom akoby sa zem pohla, medzi staviskami vystrekol do výšky prúd   čiernej zeme.
    </tei:p>
    <tei:p>
     Jožom zalomcovala neznáma sila.
    </tei:p>
    <tei:p>
     — Otec... strieľajú!
    </tei:p>
    <tei:p>
     — Kto?
    </tei:p>
    <tei:p>
     Ďalekohľad zmenil majiteľa. Vzal si ho Šimák.
    </tei:p>
    <tei:p>
     — Naši strieľajú. Do „Explózie“.
    </tei:p>
    <tei:p>
     Otcova zarastená tvár spopolavela.
    </tei:p>
    <tei:p>
     — Hej, — prikývol Šimák, ale bol celkom pokojný. — Na náprotivnom   kopci je zaiste naša delostrelecká pozorovateľňa. Ideálne miesto.   Zbadali ich.
    </tei:p>
    <tei:p>
     To už zasa Chorvát držal v ruke trieder a pozoroval. Ostatní   hľadeli slobodným okom; s námahou rozoznávali dopady granátov.
    </tei:p>
    <tei:p>
     Otec počítal nahlas. Raz, dva... päť. Šesť výbuchov.
    </tei:p>
    <tei:p>
     A ako dopadli granáty, tak sa mu tvár rozjasnievala, opäť   dostávala svoju farbu. Zabúdal, že v „Explózii“ sa azda krčí jeho   žena a dcéra, videl iba nepriateľské tanky a presné dopady granátov,   ktoré čoraz bližšie vybuchujú okolo nich.
    </tei:p>
    <tei:p>
     — Jeden už horí! — oznamoval zvýšeným hlasom.
    </tei:p>
    <tei:p>
     Výbuchy granátov na chvíľu umĺkli. To využili posádky ostatných   dvoch tankov, naštartovali motory a plnou rýchlosťou upaľovali k   obci.
    </tei:p>
    <tei:p>
     — Utekajú...! Utekajú! — vykríkol Jožov otec.
    </tei:p>
    <tei:p>
     Veliteľ oddielu opäť prebral trieder a sledoval situáciu.
    </tei:p>
    <tei:p>
     — Otec! A náš dom nezasiahli? — pýtal sa chlapec.
    </tei:p>
    <tei:p>
     — Nie, predstav si. Ani som nevedel, že tí naši kanonieri sú takí   majstri. Ale ich zahnali!
    </tei:p>
    <tei:p>
     Všetkým trom bolo ľahšie, veselšie, akoby im čosi ťažkého zosňali   z duše.
    </tei:p>
    <tei:p>
     Úspech delostrelcov napravil náladu aj ostatným v oddiele. Iba   Jožo bol opäť nesvoj, stále sa motal, nemohol chvíľku obsedieť na   jednom mieste. Prenasledovala ho myšlienka: A čo ak sa predsa niečo   stalo mame alebo Zuzanke!
    </tei:p>
    <tei:p>
     Večer honelník Matúš rozprúdil dobrú náladu zbojníckymi piesňami,   ktoré vyhrával na ústnej harmonike. Ostatní sa postupne spevom   pridávali k melódiám harmoniky.
    </tei:p>
    <tei:p>
     Až kdesi pod chrbát Suchého vrchu sa rozliehala zbojnícka   pieseň:
    </tei:p>
    <tei:p>
     <tei:emph>
      Cic, kozi-kozina,
     </tei:emph>
    </tei:p>
    <tei:p>
     <tei:emph>
      ešte nám nebila
     </tei:emph>
    </tei:p>
    <tei:p>
     <tei:emph>
      posledná hodina!
     </tei:emph>
    </tei:p>
    <tei:p>
     No dlho do noci nevysedávali.
    </tei:p>
    <tei:p>
     Jedno družstvo, vyzbrojené výbušninami, vybralo sa do doliny k   hradskej.
    </tei:p>
    <tei:p>
     Ostatní sa uchýlili do zemľaniek odpočinúť si.
    </tei:p>
    <tei:p>
     Onedlho pod Suchým vrchom bdeli iba rozostavené stráže.
    </tei:p>
    <tei:p>
     Obidvaja chlapci bývali vo „veliteľskom“ bunkri. Partizáni   pomenovali bunker „veliteľským“, lebo v ňom býval Šimák a veliteľské   porady sa tiež tu odbavovali. Okrem veliteľa a chlapcov bol v tejto   zemľanke komisár Chorvát, Hanzelík, Vydra a Nikita. Bol to vlastne   prvý bunker pod Suchým vrchom, s pôvodnými obyvateľmi. Hanzelík bol   urobil z otesaných brvien dvere a dnu bolo celkom útulne. Piecku   nemali, namiesto nej urobili akési ohnisko. Dym unikal vetrákom v   povale.
    </tei:p>
    <tei:p>
     — Nebude to najlepšie, dymu budeme mať plné oči... Ale lepšie   niečo ako nič, — uspokojovali sa, keď s prípravou na blížiacu sa zimu   boli hotoví. Lebo bolo už isté, že oddiel bude zimovať v horách.
    </tei:p>
    <tei:p>
     Nanosili dreva, naštiepali a uložili blízko zemľanky.
    </tei:p>
    <tei:p>
     Podobné prípravy na zimu robili aj obyvatelia ostatných zemľaniek.   Každú voľnú chvíľu využívali na úpravu podzemných skrýš.
    </tei:p>
    <tei:p>
     Pre Bleska vyhrabal Jožo vo svahu hlbokú dieru. Vystlal ju machom,   suchou trávou a čučoriedím, aby vlčiakovi bolo teplo. No Blesk bol   radšej v zemľanke ako vo svojom brlohu. Nikita si psa obľúbil a   nechcel dopustiť, aby ho na noc vyháňali do pelechu.
    </tei:p>
    <tei:p>
     — Nechajte, — hovorieval, — nech spí tu pri dverách. Miesta je   dosť a vonku by mu bolo smutno.
    </tei:p>
    <tei:p>
     Nikita si obľúbil aj chlapcov. A tí zasa lipli za ním. Často   vysedávali pri ňom, pozorovali, ako vyklepkáva kľúčom Morseove   značky, striehli na každé slovko novej zprávy. Inokedy učil Nikita   obidvoch narábať s automatom. Natoľko ich vycvičil, že bez námahy   zostreľovali šušky z vrcholcov vysokých jedlí. Gabovi to šlo o niečo   lepšie a Joža to škrelo.
    </tei:p>
    <tei:p>
     Oddiel pod Suchým vrchom ostal akoby na ostrove. Front sa presunul   smerom na juh, hodne ďaleko na juh, a nepriateľ zaplavil doliny okolo   pohoria. Pravda, hlboko do hôr sa neodvážil, lebo vedel, že tu sú   pánmi hôrni chlapci-partizáni. Hory Malej Fatry nepoškvrnili čižmy   dobyvateľov.
    </tei:p>
    <tei:p>
     Spojenie oddielu s povstaleckým svetom udržiaval Nikita svojou   vysielačkou, ktorú chlapci prezvali „guľomet“, tak chytro vedel   Nikita narábať s kľúčom. No zprávy, ktoré rádiotelegrafista zvestoval   oddielu, neboli nijako radostné:
    </tei:p>
    <tei:p>
     — Ústup z Turca k Banskej Bystrici a Zvolenu...
    </tei:p>
    <tei:p>
     — Nepriateľské lietadlá bombardovali Slobodnú vysielačku...
    </tei:p>
    <tei:p>
     — Od juhu sa tiež tlačia, mrchavci...
    </tei:p>
    <tei:p>
     — Ustupujeme...!
    </tei:p>
    <tei:p>
     — Presila zbraní...!
    </tei:p>
    <tei:p>
     Radostnými zprávami, ktoré Nikitov „guľomet“ zachytil, boli zprávy   o útoku pri Telgárte, kde fašisti utekali ako splašené zajace, a   pristávanie lietadiel s červenými hviezdami na letišti „Tri duby“ s   posilou — chlapcami druhej paradesantnej brigády.
    </tei:p>
    <tei:p>
     — Ty, Gabo, čo je to tá paradesantná brigáda? — vypytoval sa Jožo   kamaráta, keď sám nič nevedel vyhútať.
    </tei:p>
    <tei:p>
     — No... Hádam... — začal mudrovať Gabo, ale na nič poriadneho   nevedel prísť. Potom mu šibli belasé očiská ako reflektory a vraví: —   No para, to je jasné. Bude to dačo od pary.
    </tei:p>
    <tei:p>
     — Somár, čo majú vojaci s parou, — bral Jožo Gaba vážne.
    </tei:p>
    <tei:p>
     — No keď treba, zmiznú ako para, — vytasil sa Gabo a išlo ho   zadusiť od smiechu, že dobehol Joža.
    </tei:p>
    <tei:p>
     Hútali, hútali, ale nevyhútali. Prikmotrili sa teda k   Nikitovi.
    </tei:p>
    <tei:p>
     — Druhá paradesantná brigáda? — usmieva sa Nikita. — To sú vaši   chlapci z Prvého československého armádneho sboru.
    </tei:p>
    <tei:p>
     — Ale prečo sa tak volajú?
    </tei:p>
    <tei:p>
     — To je názov jednotiek, ktoré sú vycvičené v zoskoku padákom.
    </tei:p>
    <tei:p>
     — Aha, to sú takí...! — ťukol si Gabriel prstom do čela.
    </tei:p>
    <tei:p>
     — No vidíš, ty para, — teraz Jožo naťahoval Gaba.
    </tei:p>
    <tei:p>
     Vždy, keď sa vo veliteľskej zemľanke hovorilo o situácii na   povstaleckom fronte, Chorvát očervenel a celý bol nesvoj. Mračil sa,   škrípal zubami.
    </tei:p>
    <tei:p>
     — Prečo ustupujú? Treba vyraziť vpred, a nie ustupovať!
    </tei:p>
    <tei:p>
     Nikita mu dával celkom za pravdu.
    </tei:p>
    <tei:p>
     — Tak je, ak nevyrazíš do útoku ty, vyrazí protivník — a je vo   výhode. Tak hovorí sovietska stratégia.
    </tei:p>
    <tei:p>
     — A čo zmôžeš proti tridsaťtonovej oceľovej oblude, há? —   ospravedlňoval ústup Hanzelík.
    </tei:p>
    <tei:p>
     — Naši nazhadzovali protitankové pušky. Výborné... — nesúhlasil s   Hanzelíkom Nikita. V takýchto chvíľach bol prchký. — Ak nieto odvahy   a velenia, nepomôžu najlepšie zbrane.
    </tei:p>
    <tei:p>
     — Velenia? — spýtal sa udivený Gabov otec.
    </tei:p>
    <tei:p>
     — Velenia! Myslíte, že tam máte všetko ľudí na mieste? Kdeže!
    </tei:p>
    <tei:p>
     Chlapci takéto rozhovory hltali.
    </tei:p>
    <tei:p>
     Partizáni často roztúžene hľadievali do diaľky tým smerom, odkiaľ   vychádza slnko. Obracali sa potom k Nikitovi úsečnými otázkami:
    </tei:p>
    <tei:p>
     — Prečo vaši neprechádzajú Karpaty? Stoja tam ako...
    </tei:p>
    <tei:p>
     Nikita sa trochu urazil. Chcel povedať dačo nepekné, ale včas si   zahryzol do jazyka. — Vy si myslíte, že je to prechádzka. Hop, hop z   kopčeka na kopček a už som na druhej strane. — Rukou si prudko   zahrnul vlasy, čo sa mu skĺzli do čela. — Karpaty! Tam sa iste   fašisti zakopali do zeme a do betónu. Ale naši aj tade prejdú, ručím   vám. Pre Červenú armádu nieto prekážok!
    </tei:p>
    <tei:p>
     Istota v Nikitovom hlase uspokojovala ostatných.
    </tei:p>
    <tei:p>
     Len keby to už bolo, zima je predo dvermi.
    </tei:p>
    <tei:p>
     Dobre hovoril Nikita. Karpatské hory Nemci premenili na pevnosť.   Festung Karpaty. O každý krok dopredu bolo treba tvrdo bojovať.
    </tei:p>
    <tei:p>
     Jedného dňa Nikita zachytil situačné hlásenie veliteľstva:
    </tei:p>
    <tei:p>
     — Nepriateľ povolal proti nám ďalšie divízie. Bojujeme proti   presile ôsmich divízií, vyzbrojených tankami, delami, mínometmi,   podporovanými letectvom...
    </tei:p>
    <tei:p>
     Po tejto zpráve vysielačka umĺkla. Akoby zomrel dakto blízky.   Zatíchla, darmo Nikita krútil čiernymi gombíkmi, darmo udieral na   mosadzný kľúč.
    </tei:p>
    <tei:p>
     Keď vysielačka len mlčala a mlčala, začal ju rozoberať. Skúšal   drôtiky, spoje, elektrónky, všetko v poriadku. Chlapci ho s napätím   pozorovali. Konečne vytiahol z útrob skrinky batériu, priložil si   obidva mosadzné jazýčky k svojmu jazyku a smutno povedal:
    </tei:p>
    <tei:p>
     — Koniec môjmu umeniu, batéria je vybitá a rezervy niet.
    </tei:p>
    <tei:p>
     A tvár sa mu zmenila, celý sa zmenil, až sa Jožo zľakol, lebo sa   mu zdalo, akoby to nie vo vysielačke, ale v Nikitovi čosi vypovedalo   službu.
    </tei:p>
    <tei:p>
     Prvý raz videl v Nikitových očiach toľký žiaľ.
    </tei:p>
    <tei:p>
     Takto oddiel ostal úplne bez spojenia, odkázaný sám na seba.
    </tei:p>
    <tei:p>
     K tejto nehode sa pridružila večer druhá: časť oddielu pod vedením   čatára Bartošíka dostala úlohu vyhodiť nepriateľské skladište munície   v Kľačanoch. Akcia sa nevydarila; štyroch chlapov priviedli mrzko   postrieľaných.
    </tei:p>
    <tei:p>
     Veliteľ oddielu chodil v zemľanke ako tiger v klietke.
    </tei:p>
    <tei:p>
     — Nieto liekov, nieto doktora a nemôžeme sa ani pomoci dovolať. Do   krásnej kaše sme sa dostali.
    </tei:p>
    <tei:p>
     — Iné nám nepomôže, iba ak sa niekto prešmykne do Slanej doliny.   Na štábe majú aj batériu, aj lieky, aj nejakého felčiara, — uvažoval   Chorvát.
    </tei:p>
    <tei:p>
     A dobre uvažoval. Iného východiska nebolo.
    </tei:p>
    <tei:p>
     — Kto však pôjde cez obsadené územie? — žasol Vydra.
    </tei:p>
    <tei:p>
     Otázka naplnila veliteľskú zemľanku, odrážala sa od zrubených   stien, drnčala v ušiach.
    </tei:p>
    <tei:p>
     — Hej, kto pôjde?
    </tei:p>
    <tei:p>
     — Kto?
    </tei:p>
    <tei:p>
     — Ja, — prihlásil sa Chorvát. — Ja prejdem.
    </tei:p>
    <tei:p>
     — Nie! Ja pôjdem, moja je vysielačka, — vstal Nikita.
    </tei:p>
    <tei:p>
     — Ani jeden! Neprejdete! — pokrútil hlavou Šimák. — Chlap nie je   ihla. Nevrátili by ste sa. Ty, Nikita, na to ani nemysli! Tvoja   mašinka je naším jediným spojivom s povstaleckými vojskami. Bez nej   by sme boli ako na kraji sveta. Môže sa ti niečo stať, kto obslúži   vysielačku? Ale... — veliteľove oči blúdili po zemľanke. Zastali na   chlapcoch. Obočie mal stiahnuté, nad koreňom nosa sa mu vryli hlboké   vrásky.
    </tei:p>
    <tei:p>
     Dlhú chvíľu hľadel a nepreriekol slova. Vzrušenie rástlo. Potom   ticho povedal:
    </tei:p>
    <tei:p>
     — Chlapci...
    </tei:p>
    <tei:p>
     Joža zaliala horúčava.
    </tei:p>
    <tei:p>
     — My?
    </tei:p>
    <tei:p>
     — Nuž, vy by ste vari mohli. Chlapci ľahšie prejdú.
    </tei:p>
    <tei:p>
     Šimák preťahoval slová. Pritom sa snažil vyčítať z tvári otcov, čo   oni na to.
    </tei:p>
    <tei:p>
     Gabo sa vyhodil z priče:
    </tei:p>
    <tei:p>
     — Pôjdeme!
    </tei:p>
    <tei:p>
     — Pravdaže, pôjdeme, — povedal aj Jožo a tváril sa čo najsmelšie,   aby nezbadali, že mu čosi stiahlo hrdlo, že má strach.
    </tei:p>
    <tei:p>
     — Teda... choďte! — vstal z klady Chorvát. Podišiel k chlapcom a   utrel si čelo, akoby sa potil. Aj Gabov otec súhlasne prikývol.
    </tei:p>
    <tei:p>
     — Bude to dôležitá bojová úloha, od ktorej veľa záleží, — hovoril   veliteľ. — Nad ránom vyrazíte! Váh musíte preplávať na nestráženom   mieste!
    </tei:p>
    <tei:p>
     Dôležitá bojová úloha, dôležitá úloha, šumelo Jožovi v mysli a   čosi mu dvíhalo hlavu, pôjdu, bude to úžasné, prešmyknúť sa cez   fašistické línie. Posmeľoval sa, opakoval si to, aby striasol zo seba   aj poslednú štipku strachu. Každý mal pre nich dobrú radu, sťaby   všetci počuli, ako im búchajú srdcia. A chlapci sa tvárili akoby nič,   ani jeden nechcel dať najavo vzrušenie, v tom tvrdom prostredí aj oni   sa pokladali za ozajstných a celých chlapov.
    </tei:p>
    <tei:p>
     Ešte sa iba brieždiť začalo, už sa spúšťali strminou. Dolu im to   šlo chytro, lebo na mnohých miestach pobehli.
    </tei:p>
    <tei:p>
     Jožo opatroval v spotenej dlani malý odznak. Dal mu ho Nikita, aby   sa ním mohli preukázať v štábe brigády. Písomnú zprávu veliteľ   neposlal. Môže sa chlapcom prihodiť, že padnú do rúk nepriateľských   hliadok a písmo by ich zradilo.
    </tei:p>
    <tei:p>
     Na odznačiku bol v belasom poli biely letiaci padák. Nikita pred   odchodom prikazoval Jožovi: „Nech ho nestratíš, lebo ťa vyťahám za   uši. To je odznak vzácny; keď budeme po víťazstve pochodovať cez   Červené námestie, pripnem si ho na blúzu...“
    </tei:p>
    <tei:p>
     Gabriel, ktorý bežal hlbokým, zaroseným jarkom popredku, zastal na   lúčine, zvôkol obklopenej mohutnými dubiskami.
    </tei:p>
    <tei:p>
     — Poď, napijeme sa vody.
    </tei:p>
    <tei:p>
     Na Drgovej lúke — tak volali ľudia túto lúčku — bola malá   studnička. A ľudia hovorili, že voda z tejto studničky má takú moc   ako nijaká iná. Ten, kto sa jej napije, vraj aj medveďa prevládze.   Najmä staré matky rady hovorili svojim vnúčatám o divotvornej sile   tejto pramenistej vody. Aj Gabovi o nej rozprávala stará mať.
    </tei:p>
    <tei:p>
     Voda bola studená, až hrdlo sťahovala.
    </tei:p>
    <tei:p>
     — Ech, ale teraz mám sily! — žartoval Gabo, utierajúc si rukávom   mokrú bradu. — Nech mi len príde nejaký fric pod ruku.
    </tei:p>
    <tei:p>
     Ako tak postávali neďaleko studničky, vyšiel na kraj lúky jeleň.   Bolo to statné, hrdé zviera. Parožie ako ozajstná kráľovská koruna.   Zastalo a hľadelo k studničke. Chlapci stáli ticho, nepohnute.
    </tei:p>
    <tei:p>
     — Poďme ho naplašiť! — pošepol Gabriel. Jožo ho strhol za   ruku.
    </tei:p>
    <tei:p>
     — Nie, nechajme... Prišiel sa napiť vody. A my sa musíme   ponáhľať!
    </tei:p>
    <tei:p>
     No zviera zahliadlo pohyb. Chvíľu meravo hľadelo na chlapcov,   potom zrazu zaručalo, zdupotalo silnými nohami, zvrtlo sa a zmizlo v   lese. Len praskot haluzí naznačoval, kde upaľuje.
    </tei:p>
    <tei:p>
     — Ešte dobre, že nie je s nami Blesk; zruvali by sa.
    </tei:p>
    <tei:p>
     Jožo roztvoril dlaň. Parašutistický odznak mu pripomenul, že sa   majú ponáhľať. Veď im Šimák prikazoval: „Čím skôr sa vrátite, tým   lepšie! Nezabudnite, máme ranených, ktorí potrebujú ošetrenie!“
    </tei:p>
    <tei:p>
     — Poďme, ponáhľajme sa!
    </tei:p>
    <tei:p>
     Za pol hodiny prišli do blízkosti píly, ktorá patrila k tehelni.   Bola to malá píla s jedným gátrikom.
    </tei:p>
    <tei:p>
     Chlapci už boli opatrní. V týchto končinách mohol byť aj   nepriateľ. Preto pílu na kuse obišli a odrazili sa smerom ku Kečke,   pod ktorou mienili preplávať Váh. Vo vrbinách sa zobliekli, šaty si   remencami upevnili na hlavu. Bosými nohami vliezli do vody.
    </tei:p>
    <tei:p>
     — Bŕŕŕ, či je studená! — skríkol Gabriel.
    </tei:p>
    <tei:p>
     Jožo len zaťal zuby a každým krokom sa ponáral hlbšie. Váh v   týchto miestach bol prudký, vlny s úzkou bielou penou na hrebeňoch   hlasne plieskali o stehná chlapcov. Keď prichádzali doprostriedku,   museli na kúsku plávať, lebo nohami nedočiahli dno. Zuby obidvom   drkotali, telo pálčivo špelo. Voda začiatkom októbra je už poriadne   studená.
    </tei:p>
    <tei:p>
     — Len aby nás nikto nevidel, — staral sa Jožo.
    </tei:p>
    <tei:p>
     Na druhom brehu boli vrbiny, husté a vysoké, a za nimi sa ťahali   pásiky polí. Chlapci sa v húštine obliekli, bolo už na čase, lebo ich   rozsekala zima, a opatrne prezreli okolie. Nikde nevideli živej duše.   Sučany mali po ľavej ruke, museli sa teda hodiť doprava. Polia boli   holé, hoci na niektorých pásikoch neboli ešte vykopané zemiaky.
    </tei:p>
    <tei:p>
     A predsa tu ktosi bol. Pod planou hruškou, ktorá stála na škutavej   medzi krivá, opustená, kopala akási žena. Zatínala motykou a vykopané   zemiaky hádzala do vŕbového košíka pred sebou.
    </tei:p>
    <tei:p>
     Rozmýšľali, či sa majú pri kopáčke zastaviť a vyzvedieť, čo nového   v dedine.
    </tei:p>
    <tei:p>
     — Poďme, veď je sama, — navrhol Gabo.
    </tei:p>
    <tei:p>
     — Dobrý deň, tetka! — pozdravili chlapci a zastali za ženou, ktorá   sa celkom prestrašila. Zabratá do roboty ani nespozorovala, že sa jej   šarvanci priplichtili od chrbta. Od prekvapenia zabudla zaďakovať za   pozdrav.
    </tei:p>
    <tei:p>
     — Aha, tetka Kováčka! — vykríkol Gabriel.
    </tei:p>
    <tei:p>
     — A čo vy tu robíte, chlapci?
    </tei:p>
    <tei:p>
     Jožo sa však miesto odpovede opýtal: — Tetuška, čo je v dedine   nového?
    </tei:p>
    <tei:p>
     Stiahla si vyšedivenú šatku do tyla a uvoľnené vlasy si zahladila   prstami, zamazanými od hliny. Potom si hlasne vzdychla a   povedala:
    </tei:p>
    <tei:p>
     — Zle je v dedine, chlapci... Tí... sa nasťahovali všade. Aj na   obecnom dome sú, aj v obidvoch školách, aj stanicu obsadili...   Vyhadzujú ľudí z domov a sami v perinách vylihujú.
    </tei:p>
    <tei:p>
     — Aj do našej školy sa nasťahovali?
    </tei:p>
    <tei:p>
     — Oh, deti moje, ani sa nepýtajte. To už ani nie je škola,   stodola, ak nie čosi horšie. Lavice vyhádzali na dvor, do tried   nanosili slamy, no maštaľ... — hodila tetka Kováčka rukou.
    </tei:p>
    <tei:p>
     Chlapci zosmutneli, teda ich škola už nie je školou.
    </tei:p>
    <tei:p>
     — Ďakujeme, tetka, — a poberali sa ďalej.
    </tei:p>
    <tei:p>
     — A kdeže idete, chlapci? — bola zvedavá Kováčka.
    </tei:p>
    <tei:p>
     — Ale, len tak po poli, — vyhovoril sa Gabo nešikovne.
    </tei:p>
    <tei:p>
     — Nemali by ste. Strieľajú, na hocikoho strieľajú. Nemajú radi,   keď sa ľudia slobodne túlajú, kade sa im chce. — Ale oni už kráčali   krížom cez úzke pásiky polí.
    </tei:p>
    <tei:p>
     Za poľami ako tenké paličky stáli telefónne stĺpy, ktoré   naznačovali, kade vedie hradská. A za hradskou je „Explózia“. Joža   náramne ťahalo domov, pozrieť, či sa matke nič nestalo, či je všetko   v poriadku. No otec, prv ako sa vydali na cestu, mu pripomínal:   „Chlapče, nelez do vlčích pazúrov. Do „Explózie“ nechoď, iste len   čakajú, kedy sa ukážeme.“
    </tei:p>
    <tei:p>
     „Tak rád by som ťa videl, mama,“ pomyslel si chlapec, no vedel, že   nemôže ísť domov, že je to len želanie, nič viac. Iba očami blúdil   tam, kde stáli nedostavané budovy. Kráčali poľami k Priekopám.
    </tei:p>
    <tei:p>
     Keď prejdú Priekopy, raz-dva sú v Slanej doline. No práve prechod   cez Priekopy bude najnebezpečnejší.
    </tei:p>
    <tei:p>
     — Pozri, stráž! — ukázal Jožo pred seba, keď poľnou cestou vyšli   na hradskú. Asi dvesto metrov pred nimi pri prechode cez železničnú   trať lenivými krokmi hliadkovali dvaja vojaci v sivozelených   kepeňoch, siahajúcich im po päty. Na hlavách mali hlboké prilby,   ktoré sa zdali priveľké na ich hlavy.
    </tei:p>
    <tei:p>
     Tento pohľad v prvej chvíli vyrazil z nich všetku smelosť. Voda zo   studničky na Drgovej lúke neúčinkovala. Čo teraz? Ísť-neísť? Jožo   cítil, ako sa mu chvejú kolená. No nerozhodnosť zalomcovala nimi len   na okamih. Obaja vedeli, že musia ísť ďalej — do Slanej doliny. Ale   ako?
    </tei:p>
    <tei:p>
     Obísť stráž bolo nemožné, iste ich už aj vojaci spozorovali. A   potom, nevedno, či aj na iných miestach železničnej trate nie sú   rozostavené hliadky.
    </tei:p>
    <tei:p>
     — Poďme smelo! — vzrušene vyzval Jožo priateľa, keď videl, že ten   zaostal. — Ideme zo Sučian do Priekop. Ja tu mám u Frólov tetku, keby   bolo najhoršie...
    </tei:p>
    <tei:p>
     Vykročili. Gabriel sa vliekol pozadu a pokúšal sa pískať akúsi   melódiu. No nešlo mu to, iba fučal, preto prestal.
    </tei:p>
    <tei:p>
     Jeden zo strážnych sa zastavil, automat otrčil pred seba a zďaleka   kričal na chlapcov po svojom. Pravdaže, ani jeden, ani druhý ho   nerozumeli.
    </tei:p>
    <tei:p>
     No drsný vojenský krik im nahnal ešte viac strachu. Srdcia im išli   vyskočiť a nohy ich ledva niesli.
    </tei:p>
    <tei:p>
     Teraz musíme mať šťastie, teraz nás nesmie opustiť, batéria a   ranení, musíme ísť dopredu, nič sa nedá robiť.
    </tei:p>
    <tei:p>
     Jožo pozbieral v sebe všetku odvahu.
    </tei:p>
    <tei:p>
     — Ideme sem, do Priekop, pán vojak, — vysvetľoval a prstom pichal   do vzduchu smerom k dedine. — Mám tu tetku, pán vojak. Tetku,   rozumiete?
    </tei:p>
    <tei:p>
     Strážny len táral po svojom a šermoval automatom.
    </tei:p>
    <tei:p>
     Neboli by sa vari nikdy dohovorili a pre chlapcov by to nebolo   dobre dopadlo, keby nie druhého strážneho. Ten — iste Sudeťan — lámal   po česky: — Kartičky... máte?
    </tei:p>
    <tei:p>
     — Nie, nemáme, — rýchle odpovedal Jožo a tmavé kruhy sa mu začali   robiť pred očami. Treba povolenie, čo teraz bude s nimi?
    </tei:p>
    <tei:p>
     — Veď my sme školáci, — vynašiel sa Gabriel. — Aj takí musia mať   kartičky?
    </tei:p>
    <tei:p>
     DE— Was, was?/lang — pýtal sa ten, čo hovoril len   po nemecky.
    </tei:p>
    <tei:p>
     — Školáci... Aha, školáci, — opakoval Sudeťan a potom tomu druhému   povedal niečo fufnavým hlasom, pričom hodil rukou.
    </tei:p>
    <tei:p>
     A chlapci div sa nerozbehli od radosti. Školáci nepotrebujú   kartičku, to je fifík ten Gabriel,vždy sa vynájde. A tie pohľady spod   prilieb, strašné. Akoby Jožovi razom z nôh centy spadli, len utekať a   utekať. Ale museli si dávať pozor, museli predstierať, že to, čo sa   stalo, pokladajú za celkom prirodzené. Až keď už boli na kuse od   hliadky, vydýchol si Jožo:
    </tei:p>
    <tei:p>
     — Dobre, že nešiel otec alebo Nikita, tí by nijakým činom nemohli   tvrdiť, že sú školáci. — Zastal, prešiel si rukou po tvári: — Fuj, už   som mal malú dušičku.
    </tei:p>
    <tei:p>
     Aj Gabovi sa už prestalo vnútro chvieť. — Ale sme ich opili bez   fľaše, márnosť šedivá! — zasmial sa a vykročil.
    </tei:p>
    <tei:p>
     Zamierili hore dedinou smerom k modrým lesom. Pozorne sledovali   všetko okolo seba, aby nepadli do pasce a aby vedeli, kade sa   prešmyknúť na spiatočnej ceste.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Hostia na píle
     </tei:hi>
    </tei:head>
    <tei:p>
     <tei:hi>
      P
     </tei:hi>
     íla s jedným gátrikom stála nad Kečkou v brezovom a   smrekovom lesíku, ktorým pretekal bystrý potok, lemovaný jelšami.   Práve pre tento potok si postavilo panstvo v týchto miestach pílu na   vodný pohon. Na lacný vodný pohon. Na píle sa spracovávali len   výrobky potrebné pre tehelňu.
    </tei:p>
    <tei:p>
     Pri píle stojí malý vybielený prístavok, v ktorom býva piliar   Adamčík s rodinou. Z prvej svetovej vojny si doniesol chromú nohu a   nenávisť k tým, ktorí ho do toho sprostého ohňa poslali. Mal aj syna,   Jana, ktorý mu pomáhal pri píle. No teraz Jano nebol doma. Proste   jedného dňa povedal: „Idem do hôr za ostatnými...“ — a šiel.
    </tei:p>
    <tei:p>
     Otec synovi nebránil. Dobre vedel, proti komu a za čo ide bojovať.   Dobre to vedel starý Adamčík, veď čo to bol za život doteraz. Čo on   zažil vo svojom biednom živote? Ostal mrzákom a za pokaličenú nohu   nedostal ani babky. Majiteľ tehelne sa veľkomyseľne tváril, keď ho   nechal bývať v prístavku a mesačne mu pohodil zopár korún, ktoré   nestačili ani na jedlo, kdeže ešte na šatstvo. A robil to tak, akoby   nedával plácu, ale almužnu.
    </tei:p>
    <tei:p>
     Slovom, Adamčíkovci boli chudáci. Hrdlačili, hrdlačili, a nič z   toho nemali. No zato píla panstvu vynášala pekné zisky. Ale načo by   sa panstvo delilo s chromým Adamčíkom, keď samo malo hlboké vrecká.   Adamčík to vedel, preto neraz porezal ľuďom kláty na vlastnú päsť a   peniaze neodovzdal. Aspoň takto plátal bedárske diery rodiny. A bol   pritom presvedčený, že nič zlého nerobí, lebo berie iba odtiaľ, kde   to necítiť.
    </tei:p>
    <tei:p>
     Keď sa od Považskej diery rozľahlo neobyčajné hrmenie, Adamčík   hneď vedel, že sú to kanóny. Bol predsa v prvej svetovej kanonierom.   A teraz sa mu pozdalo, že tie výbuchy veštia splnenie jeho túžob   dožiť sa spravodlivejšieho sveta, v ktorom by nebolo iba hlušenie a   bieda, ale aj radosť a spokojnosť.
    </tei:p>
    <tei:p>
     — Prídu časy, aké ešte neboli, — opakoval a popľúval si do   rozpukaných dlaní, akoby chcel chytiť za krk neviditeľného   nepriateľa.
    </tei:p>
    <tei:p>
     — Veru, keby som bol mladší a zdravý na nohy, nesedel by som ti tu   za pecou, — hovoril žene.
    </tei:p>
    <tei:p>
     Piliarka zhúžvala čelo pod čiernou šatkou a fľochla na muža:
    </tei:p>
    <tei:p>
     — A ja by som tu mohla zomrieť strachom, ty stará kalika.
    </tei:p>
    <tei:p>
     — A teraz, keď tu sedím, nemáš strach? — posmešne sa pýtal   piliar.
    </tei:p>
    <tei:p>
     — Nuž, ak sa ti tu nepáči, tak choď! Poradím si... — odvrkla   Adamčíčka.
    </tei:p>
    <tei:p>
     Nádeje piliara Adamčíka začali hasnúť, keď nepriateľské jednotky   postupovali a obsadili Sučany. Od toho dňa chodil zamračený, nedobrej   nálady. Gátor nepustil, iba čo sa ponevieral okolo kopy naskladaných   brván a čosi si hundral pod fúzy.
    </tei:p>
    <tei:p>
     Jedného dňa, keď práve sedel na najspodnejšom brvne a bafkal zo   svojej fajočky, blížili sa rozvozenou cestou od dediny akési postavy.   Ľudia... Kristova noha, ale akí ľudia! Sivozelené mundúry, na hlavách   prilby, iba jeden mal brigadírku. V rukách niesli zbrane. Adamčíkovi   sa až zatmelo pred očami, ešte tých tu potreboval.
    </tei:p>
    <tei:p>
     — Jeden, dva... tri... päť... osem — ráta Adamčík a chmúri sa,   odpľúva. Na sluchách mu navierajú belasé žily.
    </tei:p>
    <tei:p>
     Vojaci sú už blízko, ale piliar nevstáva, nevíta, hľadí do zeme,   akoby ich ani nebolo nablízku.
    </tei:p>
    <tei:p>
     Ten v brigadírke zastal pred ním a láme reč — slovo slovensky,   slovo nemecky.
    </tei:p>
    <tei:p>
     — Môžete povedať, čo chcete, po svojom, nie som taký sprostý,   rozumiem, — dudre Adamčík a v duchu neprestáva bohovať.
    </tei:p>
    <tei:p>
     — Vy ste náš? — pýta sa oficier naradovaný a raz-dva tľapne   piliara po pleci rukou v koženej rukavičke.
    </tei:p>
    <tei:p>
     „ Ježišikriste, tak ti hodím na papuľu,“ rozpajedil sa v duchu   Adamčík a nahlas vraví: — Čerta váš, ale pochodil som ja už kus sveta   za chlebom a bol som aj na vašich stranách. — Trhol plecom, na ktorom   cítil Nemcovu ruku. Vojak v brigadírke hneď sprísnil výraz tváre a   zvýšil hlas.
    </tei:p>
    <tei:p>
     — Partizáni! Nie sú u vás?
    </tei:p>
    <tei:p>
     — Keby boli, nestáli by ste tu takto, — zašomral si Adamčík a   odpľul.
    </tei:p>
    <tei:p>
     — Ani nechodia nocami? — párajú ho oficierove oči, až mu mráz   preskakuje po lopatkách.
    </tei:p>
    <tei:p>
     — Nechodia.
    </tei:p>
    <tei:p>
     — Teda, — oficier zakašlal do koženej rukavičky, — my sa u vás   ubytujeme.
    </tei:p>
    <tei:p>
     — Čóóó...? — vyskočil Adamčík, akoby ho uštipla vretenica.   Nadhodil sa na zdravej nohe. — Kde? V píle?
    </tei:p>
    <tei:p>
     — Nuž tu, vo vašom dome.
    </tei:p>
    <tei:p>
     — A načo?
    </tei:p>
    <tei:p>
     Oficier sa zasmial, zarehlil sa. Ostatní vojaci ľahostajne hľadeli   pred seba, jeden nahlas smrkol.
    </tei:p>
    <tei:p>
     — Poďme! — zavelil oficier.
    </tei:p>
    <tei:p>
     Všetci ôsmi sa pohli do prístavku. Keď videl Adamčík, kde idú,   pustil sa za nimi.
    </tei:p>
    <tei:p>
     Piliarka skoro z nôh spadla, keď sa dvere odchýlili a ukázala sa v   nich hlaveň automatu. Len potom za ňou nakukla hlava v prilbe.
    </tei:p>
    <tei:p>
     Dvaja ostali vonku, ostatní sa vhrnuli do tesnej kuchynky. Adamčík   krivkal za nimi. Krivkal a v duchu posielal na nich všetkých svätých   i rohatých. Tenký oficier ihneď pristúpil ku skrini, kde boli   poukladané riady a potraviny. Otočil háčik a otvoril dvierka dokorán.   Vtedy mu už bol piliar za chrbtom.
    </tei:p>
    <tei:p>
     — Čo tam hľadáte? — skríkol hrubým hlasom. — Či sa tam schovávajú   partizáni?
    </tei:p>
    <tei:p>
     Dôstojníka prekvapil tento odpor. Bol naučený každému vládnuť   neobmedzene, rozkazovať a robiť, čo sa mu zachcelo. A tu zrazu odpor.   Mrzák akýsi. Pozrel na Adamčíka, ani sa nezasmial, ani nezamračil,   iba naširoko otvoril vodnaté oči. Potom pomalým pohybom zatvoril   dvercia. Zvrtol sa a pokročil k dverám jedinej izbice.
    </tei:p>
    <tei:p>
     Adamčík mu chcel vlastným telom zatarasiť cestu, no jeden z   vojakov ho strhol naspäť.
    </tei:p>
    <tei:p>
     To už piliar nevydržal. Rozkričal sa:
    </tei:p>
    <tei:p>
     — Ja som v dome pánom. U vás si môžete takto...
    </tei:p>
    <tei:p>
     A oficier, akoby bol doma, rozhodol:
    </tei:p>
    <tei:p>
     — V tejto izbe budeme my, a vy, — ukázal na piliara a jeho ženu, —   vy tu... v kuchyni.
    </tei:p>
    <tei:p>
     Čo mal Adamčík robiť? Od srdu ho išlo rozhodiť, ale bol bezmocný.   „Prašivci... Zlodeji!“ nadával v duchu, nahlas však už nepovedal ani   slova. Prišli mu na um všetky tie chýry, ktoré sa povrávali o   výčinoch týchto nadľudí na Ukrajine.
    </tei:p>
    <tei:p>
     Oficier rozkázal Adamčíčke, aby im pripravila niečo zajesť.
    </tei:p>
    <tei:p>
     — Ale nie hocičo, — prikazoval Adamčíkovi, ktorý želanie musel   tlmočiť žene. Div ho to nezadusilo. Potom už dlhšie nevydržal v   kuchyni. Pozdalo sa mu, že vnútri nieto vzduchu, že sa naozaj zadusí.   Tresol dvermi a vyšiel von. No nikde nemal chvíle pokoja.
    </tei:p>
    <tei:p>
     Od toho dňa sa najviac iba túlal po Kečke, po brezinách a   lieštinových húštinách naokolo. Keď prišiel na pílu a videl tých v   sivozelenej uniforme, zatínal päste, dusil sa záplavou tichých   nadávok a z očí mu šibal oheň veľkej nenávisti.
    </tei:p>
    <tei:p>
     Jeden z vojakov mal vždy stráž, traja chodili občas na hliadku a   ostatní buď sa vyvaľovali v piliarkiných perinách, alebo hrali v   karty a vyspevovali. Och, ten spev, ktorý sa chvíľami vôbec nepodobal   spevu, Adamčík nemohol zniesť. Priam mu nervy driapal.
    </tei:p>
    <tei:p>
     Istého dňa si Adamčík namrzený sadol nad vodné koleso, ktoré   poháňalo gátor. Teraz bola voda z kolesa odrazená a padala zvysoka   podeň, kde sa penila a striekala. Piliar hľadel do vody, dakedy je v   nej vidieť krásnu dúhu, dnes nevidieť, lebo je v tieni. Hľadel do   vody a počúval jej hukot a na chvíľu zabudol na tie pijavice   vnútri.
    </tei:p>
    <tei:p>
     Zrazu ktosi Adamčíka poklepal po pleci. Strhol sa ako zo spánku a   cez plece vidí za sebou stáť vojaka, ktorý mal práve strážnu službu.   Tvár pod hlbokou prilbou je obstarná a zvädnutá, z nosných dierok   trčia dlhé chĺpky.
    </tei:p>
    <tei:p>
     — Čo chcete? — opýtal sa spupne.
    </tei:p>
    <tei:p>
     Strážny chvíľu naň hľadí, prestupuje z nohy na nohu, potom sa   ozve. No neodpovedá nemecky, ale lámanou češtinou.
    </tei:p>
    <tei:p>
     — Neboj sa... Ja Viedenčan. — To malo znamenať, že s tými   ostatnými nechce mať nič spoločného. Piliar porozumel, ale jeho tvár   ostala tvrdá a neprístupná. Čo ak ho poslal oficier?
    </tei:p>
    <tei:p>
     — Ako to, že česky...?
    </tei:p>
    <tei:p>
     — Dvadsať rokov s kamarátom Čechom som uhlie nakladal, —   vysvetľuje vojak s neistým úsmevom na tvári.
    </tei:p>
    <tei:p>
     Adamčíkove oči ostali vpité do zvädnutej tváre, bol by to ozajstný   diabol, keby sa vedel takto pretvarovať, ozajstný diabol. Tie oči   vyzerajú také úprimné, úprimne vystrašené. A tak zlý výraz pomaly   mizol z piliarovej tváre, tvrdé črty mäkli.
    </tei:p>
    <tei:p>
     — A čože? — bola to opatrná otázka, lebo ešte stále naisto   nevedel, či tento človek nemá dačo nekalého za lubom.
    </tei:p>
    <tei:p>
     — Ja mám toho už takto, — ukázal rukou, že má toho už po krk. Z   vojakových úst sa prudko vysypala otázka: — Kde sú vaši   partizáni?
    </tei:p>
    <tei:p>
     Oči spod prilby zmätene behali okolo.
    </tei:p>
    <tei:p>
     — Partizáni?... Ja neviem.
    </tei:p>
    <tei:p>
     Toto je strašne vážna hra, myslí si Adamčík. Aj by chcel tomu   chlapovi veriť, má úprimne vystrašené oči, ustaté, tvár žltú a   zvädnutú, aj sa nesmie dostať do pasce, krucinál, ak ho tak poslal   ten usmrkaný oficier!
    </tei:p>
    <tei:p>
     — Neviem, — zopakoval ešte raz a pohľad zaboril do padajúcej   vody.
    </tei:p>
    <tei:p>
     — Chcel by som k nim, mám toho už takto, — opakoval Viedenčan.
    </tei:p>
    <tei:p>
     — Naozaj...? — Pre Adamčíka to bolo veľkým prekvapením. Ľaľa,   chcel by k partizánom. Čo tu robiť, ježišikriste, poraď, čo tu   robiť.
    </tei:p>
    <tei:p>
     Na prístavku plesli dvere, akýsi hlas zvolal: Lidke, Lidke,   Viedenčanom trhlo, akoby ním preletel elektrický výboj, trhlo ním,   ešte stihol hodiť na piliara prosebný pohľad, možno chcel povedať drž   jazyk za zubami, možno to chcel povedať, potom sa narovnal,   obdivuhodne rýchle sa narovnal a vykročil.
    </tei:p>
    <tei:p>
     Adamčík ostal hľadieť na vodu a hlavu mu išla rozhodiť otázka: Mám   mu uveriť, či nie?
    </tei:p>
    <tei:p>
     Odvtedy sa piliar s Lidkem často schádzali nad vodným kolesom.   Adamčík sa presvedčil, že Viedenčan má toho naozaj po krk, je to   dobrý človek, nemôže byť zlý človek, keď sa odjakživa trápi s   lopatou, má toho už po krk a chcel by tajsť k partizánom. A tak sa   schádzali nad kolesom a za hukotu padajúcej vody snovali plány. No   Adamčík nevedel Lidkemu presne povedať, kde, v ktorých končinách hôr   sú partizáni. Preto musel Viedenčan slúžiť ďalej rozmaznanému   poručíkovi, čistiť jeho čižmy a čakať na vhodnú príležitosť.
    </tei:p>
    <tei:p>
     Jožo s Gabom sa šťastne dostali do Slanej doliny. Naďabili na   stráž, ktorá ich odviedla až do bunkra veliteľa brigády. Ale veliteľ   tam nebol, museli čakať až do neskorého popoludnia. Čas sa im vliekol   veľmi pomaly. Boli ako na ihlách, veď sa mali ponáhľať.
    </tei:p>
    <tei:p>
     Konečne veliteľ brigády prišiel. Bol to človek prostrednej,   zavalitej postavy a prísnej, širokej tváre. Oči mu ustavične za   niečím jastrili. Zhodil si kožený kabát a hlučne privítal chlapcov.   Niekoľko ráz zdôrazňoval, že sú ozajstní chlapi, keď sa odvážili   prejsť fašistami zaplieneným územím.
    </tei:p>
    <tei:p>
     — Vyspíte sa a ráno všetko vybavíme, — povedal napokon.
    </tei:p>
    <tei:p>
     Joža akoby šidlom pichol. — Nemôžeme, — namietol. — Nemôžeme, pod   Suchým vrchom nás čakajú.
    </tei:p>
    <tei:p>
     Veliteľ zdvihol guľatú hlavu, iste nebol zvyknutý dlho vysvetľovať   svoju mienku.
    </tei:p>
    <tei:p>
     — Kým zídete, bude sa stmievať. Vtedy Nemci zosilňujú stráže a   strieľajú na každé šuchnutie. Teraz som za vás zodpovedný ja, pôjdete   až ráno!
    </tei:p>
    <tei:p>
     Ráno obidvaja zavčasu vstali a vyšli medzi bunkre a stany. Bol to   velikánsky tábor, včera, v tom napätí si ani neuvedomili jeho   rozlohu. Ale v tábore teraz bolo málo bojovníkov, partizáni boli na   akciách niekde v dolinách.
    </tei:p>
    <tei:p>
     Ráno bolo chladné, a preto si chlapi rozložili čmudivé ohníky, pri   ktorých sa hriali a varili raňajky. Chlapci si prezerali tábor,   postáli pri jednom ohníku, pošli niekoľko krokov a zase sa   zastavili.
    </tei:p>
    <tei:p>
     Chlapi si ich naoko nevšímali.
    </tei:p>
    <tei:p>
     A zrazu ktosi volá: — Jozef... Jozef!
    </tei:p>
    <tei:p>
     Jožo sa obzrel a koho vidí! Pri ohni sedia seržant Voloďa s   ryšavým staršinom Gavrikom. Starí známi z „Explózie“.
    </tei:p>
    <tei:p>
     — Íha, ale vám narástla tá brada! — vyhŕklo z Joža pri pohľade na   Gavrika. Akoby mal celú tvár v plameni.
    </tei:p>
    <tei:p>
     Gavrik sa zasmial, Voloďa sa za brucho chytal.
    </tei:p>
    <tei:p>
     Chlapci prisadli k ohňu a rozprávali, prečo prišli.
    </tei:p>
    <tei:p>
     Partizáni počúvali. Na gombičkách plášťov mali pozavesované a za   opaskami pozastrkované ručné granáty. Ba staršina Gavrik mal jeden,   podobný vajcu, zastrčený aj v bočnom vrecku blúzy.
    </tei:p>
    <tei:p>
     Keď chlapci zatíchli, seržant Voloďa sa opýtal:
    </tei:p>
    <tei:p>
     — A Nikita...? Ako sa má?
    </tei:p>
    <tei:p>
     — Nuž, teraz zle, — hovorí Jožo. — Vysielačka mu vydochla. Iste   hladí ako hrom do buka.
    </tei:p>
    <tei:p>
     — Možno už hromží, že dlho nechodíme, — dodal Gabriel a vstal.
    </tei:p>
    <tei:p>
     — Tak, tak, ponáhľajte sa! Ste bojovo nasadení!... Aha, myslím, že   vás práve hľadajú, — ukazuje Gavrik.
    </tei:p>
    <tei:p>
     A naozaj.
    </tei:p>
    <tei:p>
     Chlapci dostali dve batérie a veliteľ brigády ukázal na vysokého   mládenca:
    </tei:p>
    <tei:p>
     — Ten pôjde s vami.
    </tei:p>
    <tei:p>
     Medik Vrtiak, vysoký ako lieska, bol už pripravený na odchod. Na   chrbte batoh, v ktorom boli lieky, obväzy a vata.
    </tei:p>
    <tei:p>
     — Nemáme zbytočných lekárov, iba troch. No nejako si už pomôžeme.   Vaši nemajú ani jedného, — vravel veliteľ, keď podával chlapcom   ruku.
    </tei:p>
    <tei:p>
     Trojica mladých ľudí sa vydala na cestu. V Priekopách však nešli   cestou, ale okľukou poľami. Aj cez železnicu ich Vrtiak previedol   celkom bezpečne. K Váhu prišli nespozorovaní a za riekou boli celkom   v suchu.
    </tei:p>
    <tei:p>
     Stúpali hore Kečkou, keď v lieskových húštinách začuli akýsi   praskot. Akoby noha drvila suchú haluz. Zastali a počúvali. Praskot   sa pomaly vzďaľoval.
    </tei:p>
    <tei:p>
     — Aj sem sa už dostali? — zašepkal Jožo Gabovi, ktorý so zdal byť   vystrašený.
    </tei:p>
    <tei:p>
     — Poďme, pozrieme, kto to! — povedal medik.
    </tei:p>
    <tei:p>
     Hneď sa cítili smelší.
    </tei:p>
    <tei:p>
     Kradli sa za hlasom, Vrtiak zvieral v ruke pištoľu. Matne sa   leskla a Jožo mu ju v duchu závidel.
    </tei:p>
    <tei:p>
     Cez listvu spozorovali na malej lúčke Adamčíka. Zhrbený, ruky za   chrbtom. Odľahlo im. Chlapci piliara poznali, nuž zaumienili si, že   sa s ním porozprávajú.
    </tei:p>
    <tei:p>
     Jožo zahvízdal, napodobnil drozda. Piliar zastal, obrátil sa a   uvidel v riedkej spleti konárov tri postavy.
    </tei:p>
    <tei:p>
     — Hneď som vedel, akýsi mizerný drozd, — vraví Adamčík bez   úsmevu.
    </tei:p>
    <tei:p>
     — Ujček Adamčík, — začal prvý Gabriel, lebo k nim piliar občas   chodieval.
    </tei:p>
    <tei:p>
     — Chlapčiská, prečo sa túlate horou?
    </tei:p>
    <tei:p>
     — My sa netúlame, ujček, — vysvetľoval Gabriel. — My sme... —   Zrazu si dačo uvedomil a zasekol sa.
    </tei:p>
    <tei:p>
     — No čo ste, há?
    </tei:p>
    <tei:p>
     Vtom si piliar všimol vytiahnutého medika a vhuplo mu do hlavy, čo   asi môžu byť.
    </tei:p>
    <tei:p>
     — Ach ták... pozrime sa! A odkiaľ?
    </tei:p>
    <tei:p>
     — Spod Suchého vrchu, — priznal Jožo, keď videl, že piliar uhádol,   že sú partizáni.
    </tei:p>
    <tei:p>
     Piliar sa rozbehol k chlapcom. Tvár mu ožila, oči zasvietili.   Povedal im o nezvaných hosťoch, ktorí sa mu nasťahovali do izby.
    </tei:p>
    <tei:p>
     — Cítia sa na píle akosi v závetrí. A mňa ide šľak trafiť. Mohli   by ste ich, vtáčikov, ľahko zlapať, vybrať z teplého hniezda.
    </tei:p>
    <tei:p>
     Netrpezlivo čakal, čo povedia.
    </tei:p>
    <tei:p>
     — Povieme veliteľovi, — zastrájal sa Jožo.
    </tei:p>
    <tei:p>
     — A jeden z nich by chcel k vám. Viedenský robotník, nedobre sa   cíti v nemeckom mundúre. Dobre som ho vyskúšal.
    </tei:p>
    <tei:p>
     Piliar v rozhovoroch s Lidkem sa dozvedel, že ho obliekli do   uniformy iba pred pol rokom, keď už mleli z posledného. Lidke na   fronte už ani nestrieľal, iba ustupoval. Poslali ho ku Kijevu, ale   kým tam vo svinskom vagóne prišiel, červenoarmejci zahnali   hitlerovcov ďaleko od mesta... Adamčík sa presvedčil, že Lidke   nenávidí vojnu a ešte viac fašistov. Často spomínal rodinu a vzdychal   pritom.
    </tei:p>
    <tei:p>
     Raz mu bol povedal:
    </tei:p>
    <tei:p>
     — Ustupujem už stovky kilometrov a na každej zastávke hľadám   príležitosť prebehnúť.
    </tei:p>
    <tei:p>
     — Ručím za toho chlapa, — povedal Adamčík, keď tí traja čušali ako   ryby.
    </tei:p>
    <tei:p>
     Chlapci nevedeli, čo urobiť. Až Vrtiak rozhodol:
    </tei:p>
    <tei:p>
     — Keď je tak, nech čaká pred večerom o piatej na Rígli. Ale musíte   prísť s ním.
    </tei:p>
    <tei:p>
     Tak sa dostal Lidke v ošúchanej uniforme okupantskej armády medzi   partizánov pod Suchý vrch.
    </tei:p>
    <tei:p>
     A ešte toho dňa neskorým večerom schádzala silná skupina oddielu   dolu k píle.
    </tei:p>
    <tei:p>
     A ráno Adamčíkovie izbica bola prázdna. Po Nemcoch neostalo stopy,   iba roh prístavku bol poškodený výbuchom ručného granátu.
    </tei:p>
    <tei:p>
     Len jednu chybu urobil piliar. Keď mu Hanzelík hovoril, že po tom,   čo sa stalo, nemôže na píle ostať, Adamčík odpovedal:
    </tei:p>
    <tei:p>
     — My už len na píle ostaneme. Veď pod Suchý vrch by nás staré nohy   nevyniesli.
    </tei:p>
    <tei:p>
     — Vynesieme my, — ponúkli sa partizáni, lebo Šimák im dal jasný   rozkaz.
    </tei:p>
    <tei:p>
     — Iba čo by sme vám vyjedali, čo vy môžete stroviť.
    </tei:p>
    <tei:p>
     — Vyjedali, nevyjedali, o to teraz nejde, — trval na svojom   Hanzelík. — Za dnešnú noc sa budú pomstiť. Nebudete už istí na   píle.
    </tei:p>
    <tei:p>
     No starí ľudia neradi sa hýbu z miesta, na ktoré si navykli.
    </tei:p>
    <tei:p>
     — Veď pánboh je dobrý, ochráni nás, — húdla svoje Adamčíčka. A   piliar celkom podľahol ženinej tvrdohlavosti.
    </tei:p>
    <tei:p>
     Keď Šimák videl, že sa hliadka vrátila bez Adamčíkovcov, zúril. Vy   takí a takí, povedal som doviesť ich.
    </tei:p>
    <tei:p>
     — Čo som ich mal nasilu, zbaliť? — urazil sa Hanzelík, lebo nemal   celkom čisté svedomie. Nemal ustúpiť, za žiadnu cenu nemal ustúpiť,   to mu prebíjalo hlavu celou cestou.
    </tei:p>
    <tei:p>
     — Mal si ich hoci aj zbaliť, — duplikoval mu aj Chorvát. — Nasilu,   automatmi.
    </tei:p>
    <tei:p>
     — Mudrci, — zahundral Hanzelík a zotrel si pot z čela, čo mu zrazu   prišlo tak teplo.
    </tei:p>
    <tei:p>
     — Zajtra zídete po nich, — rozhodol veliteľ nakoniec.
    </tei:p>
    <tei:p>
     — Dobre, — privolil Hanzelík a z duše sa mu odvalil balvan.   Privedú ich hoci aj pred automatmi, privedú, lebo by nemal pokoja.   Niekedy treba byť tvrdý ako kameň.
    </tei:p>
    <tei:p>
     Ale na druhý deň hliadka našla pílu pod Kečkou vyhorenú do tla. A   povyše pod mladou brezou ležali dve mŕtvoly: starí piliarovci.
    </tei:p>
    <tei:p>
     Hanzelík by si bol hlavu o múr trepal. Len teraz videl, čo   spravil, keď ustúpil. Šimák ho aj zo sveta znesie. A bude mať pravdu,   bude mať, krucinál, mal rozkaz priviesť, a mal ho splniť!
    </tei:p>
    <tei:p>
     Hliadka spod Suchého vrchu Adamčíkovcov riadne pochovala.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Krutá zima
     </tei:hi>
    </tei:head>
    <tei:p>
     <tei:hi>
      H
     </tei:hi>
     ory sa už začali zapaľovať farbami jesene. Boli aj   zlaté, aj hnedé, aj krvavo horeli.
    </tei:p>
    <tei:p>
     V októbri vzrušila oddiel zpráva, ktorú zachytila Nikitova   vysielačka: Sovietske vojská prelomili fašistickú obranu pri   Dukle.
    </tei:p>
    <tei:p>
     To bola zpráva!
    </tei:p>
    <tei:p>
     — Už sú u nás! Už to dlho nepotrvá! — tešili sa partizáni pod   Suchým vrchom. Podaktorí skákali ako malí chlapci.
    </tei:p>
    <tei:p>
     Ale Červená armáda musela pripraviť novú ofenzívu na širokom   fronte, nemohla sa vysúvať na jednom mieste príliš dopredu.
    </tei:p>
    <tei:p>
     A zprávy z bojísk, od Dúbravy, Červenej Skaly, Krupiny, napokon od   Zvolena a Bystrice boli čoraz smutnejšie.
    </tei:p>
    <tei:p>
     — Ustupujeme...
    </tei:p>
    <tei:p>
     — Ustupujeme...
    </tei:p>
    <tei:p>
     — Bránime sa...
    </tei:p>
    <tei:p>
     — Do čerta s takými zprávami!
    </tei:p>
    <tei:p>
     Všetci zatínali zuby. A čím horšie boli zprávy, tým častejšie   oddiel schádzal do okolitých dedín a osád, aby narobil v   nepriateľských radoch zmätok, aby ničil zásoby a oslabil jeho   silu.
    </tei:p>
    <tei:p>
     Nad zprávami najväčšmi krútil hlavou Nikita Vladimirovič.
    </tei:p>
    <tei:p>
     — Ustupujeme, ustupujeme, čo je to, do frasa, za taktiku? Keby sme   my boli stále ustupovali, už by nás dávno dakde pri Vladivostoku   vysypali do Tichého oceána.
    </tei:p>
    <tei:p>
     Ostatní dávali Nikitovi za pravdu, nadávali nahlas i potichu.
    </tei:p>
    <tei:p>
     Potom prišla zpráva, že armáda prešla do hôr a bude bojovať   partizánsky.
    </tei:p>
    <tei:p>
     A zima sa pomaly, ale isto vkrádala do hôr. Často pršiavalo, dážď   sa miešal so snehom v nevľúdnu plieskanicu.
    </tei:p>
    <tei:p>
     Vtedy bača Brnčala začal ukladať cedidlá do vreca a poberal sa do   doliny. Honelník Matúš už dávno nebol honelníkom. Zúčastňoval sa na   akciách oddielu a ani na um mu nezišlo vrátiť sa do dediny s   ovcami.
    </tei:p>
    <tei:p>
     — Ani mne sa nechce, — krčil plecami Brnčala. — No čo môžem robiť?   Ovce by v zime na salaši podochli. Zhynuli by tu.
    </tei:p>
    <tei:p>
     — Pojeme ich, — smiali sa chlapi, ale mysleli to naozaj.
    </tei:p>
    <tei:p>
     — Hej, veď sme ich už poriadne zriedili, — nevrlo hodil rukou   bača. — Z kŕdľa, čo som hnal na jar hore, ostala vari polovica.
    </tei:p>
    <tei:p>
     Doteraz sa oddiel nemusel starať o stravu. Bača už nenosil syr do   dediny, ktorá bola — ako Brnčala hovoril — v inom svete. Syr, žinčicu   a niekedy aj ovcu, to všetko pojedli chlapi Šimákovho oddielu.
    </tei:p>
    <tei:p>
     No teraz, keď nebude ani syra, ani mäsa, nastanú pre oddiel zlé   časy. Napadne vyše metra snehu, do dedín sa len ťažko dostanú. Budú   musieť prestať s akciami, zima ich odreže od dolín.
    </tei:p>
    <tei:p>
     Čo potom?
    </tei:p>
    <tei:p>
     Ako prezimovať?
    </tei:p>
    <tei:p>
     — Počujte, bača, musíte nám nechať zopár oviec, — rozhodne povedal   Šimák. Už dávnejšie sa v štábe dohodli, že nedovolia odviesť všetky   ovce.
    </tei:p>
    <tei:p>
     — Aj tak mi gazdovia uši vytrhajú a z bačovstva ma vypovedia, —   bránil sa Brnčala. Nie že by nechcel nechať, to nie, ale po iné roky   skupáni gazdovia ešte aj vyliahnuté jahnence zháňali a preratúvali.   Vôbec si nevedel predstaviť, ako sa to skončí. Prísť dolu, do toho   iného sveta s prázdnymi rukami. To bude katastrofa.
    </tei:p>
    <tei:p>
     — Nič vám neurobia, bača. Možno sami Nemci tučnú baraninku   popakujú a potom komu budú žgrloši gazdovia nadávať, há?
    </tei:p>
    <tei:p>
     — Ostaň tu aj s kŕdľom, — vytasil sa Chorvát s návrhom, ktorý ho   už dávnejšie omínal.
    </tei:p>
    <tei:p>
     — Koľko máš oviec? — opýtal sa Nikita.
    </tei:p>
    <tei:p>
     — Niečo vyše tridsať ostalo.
    </tei:p>
    <tei:p>
     — Ak chcete podobrotky, s polovicou sa môžete sterigať, — povedal   posledné slovo veliteľ oddielu.
    </tei:p>
    <tei:p>
     — To sa ti ani neoplatí schádzať, — zasmial sa Chorvát. —   Bohuprisám, neoplatí.
    </tei:p>
    <tei:p>
     To teda naozaj nie. Brnčala radšej ostal so všetkými ovcami na   salaši.
    </tei:p>
    <tei:p>
     Chlapi boli naň ako med. Veľa starostí im odpadlo.
    </tei:p>
    <tei:p>
     — Postavíme búdu, aby ovce nepomrzli, — rozhodli sa.
    </tei:p>
    <tei:p>
     No aj keď búda stála, zle bolo s pastvou, ktorej bolo každým dňom   menej...
    </tei:p>
    <tei:p>
     Ovce vydržali do konca decembra. Tie, čo nechali naostatok,   schudli tak, že boli iba kosť a koža.
    </tei:p>
    <tei:p>
     — Poslednú zabijeme na Vianoce, — rozhodol Šimák.
    </tei:p>
    <tei:p>
     Na Štedrý deň napadlo veľa snehu. Vietor, ktorý sa chvíľami   strašne rozdivočil, metal sneh, zvŕtal ho v bláznivom tanci a ukladal   vysoké záveje. Kosodrevina povyše tábora bola celkom zaviata. Smreky   a jedle poniže boli z veternej strany obalené primrznutým snehom a   vyzerali ako z cukru. Niekedy sa ozval mocný praskot; konáre   nevládali udržať ťarchu, lámali sa.
    </tei:p>
    <tei:p>
     — Tuhá zima! Psí čas, — ochkali partizáni a túlili sa k ohníkom,   ktoré si pozakladali v zemľankách. Nedbali na to, že oči majú už   celkom zapálené od štipľavého dymu. Hlavná vec, že údy nezamrznú, že   vetrisko nezachádza pod háby. Každý mal misku gulášu, navareného z   poslednej ovce. Riedky to bol guláš, ale aspoň voňal baraninou.
    </tei:p>
    <tei:p>
     Poslednou baraninou...
    </tei:p>
    <tei:p>
     Také boli Vianoce pod Suchým vrchom. Nik nechystal vianočnú   jedličku, lebo jedlí a smrekov bolo tu dosť, a ešte akých krásnych,   rozjaganých inovaťou, obalených snehom ako vatou.
    </tei:p>
    <tei:p>
     Všetci mysleli na svojich doma: Ako žijú? Sú zdraví? Majú čo do   úst položiť?
    </tei:p>
    <tei:p>
     Viedenčan Lidke, ktorý sa chytro vžil do partizánskeho života, mal   chlapcov rád. Hovorieval:
    </tei:p>
    <tei:p>
     — Doma mám tiež syna v takých rokoch... — a potom tichým, smutným   hlasom dodával: — Ak ešte žije.
    </tei:p>
    <tei:p>
     Aj v tento večer sa rozvzdychal: — Len aby žili, len aby   žili...
    </tei:p>
    <tei:p>
     — A prečo by nežili? — boli zvedaví chlapci.
    </tei:p>
    <tei:p>
     — Viedeň často bombardujú...
    </tei:p>
    <tei:p>
     Z hrude vojaka, ktorý musel proti vlastnej vôli bojovať proti tým,   ktorých mal za priateľov, vydral sa hlboký vzdych. Nebol to ani   vzdych, ale hlboké a bolestné zastonanie.
    </tei:p>
    <tei:p>
     — Ujo Lidke, prečo musí byť vojna? — opýtal sa Gabriel. Bola to   otázka, ktorá ho už dávno trápila.
    </tei:p>
    <tei:p>
     — Ech, — hodil starý Lidke širokou rukou. — Čertvie... Ja by som   všetky vojny poslal do pekla... Všetky! Nám, robotným, ich   netreba!
    </tei:p>
    <tei:p>
     Chorvát videl, že Lidke chlapcom nevysvetlil, čo sa ho pýtali. Sám   sa teda zamiešal do rozhovoru.
    </tei:p>
    <tei:p>
     — Aj túto? — opýtal sa. A keď videl, že Lidke nepochopil, doplnil   sa: — Aj túto by si poslal do pekla?
    </tei:p>
    <tei:p>
     — Aj... Všetky! — Viedenčanove oči hnevlivo blysli. Už sa nezdali   také unavené.
    </tei:p>
    <tei:p>
     — Túto neposielaj, Walter, oslobodí svet od veľkého zla. Ale raz   naozaj nebudú vojny. To bude vtedy, keď sa robotný ľud na celom svete   porozumie a spojí sa. Potom nech si, anciáša jeho, dakto zmyslí hnať   ľudí do vojny, bubon mu urobíme z chrbta.
    </tei:p>
    <tei:p>
     Nikita pofajčieval a prstami sa preberal v briadke, ktorá mu tu,   pod Suchým vrchom, poriadne narástla. Počúval a myslel si: „Dobre   hovorí, dobre...“
    </tei:p>
    <tei:p>
     Keď Chorvát zatíchol, ozval sa on, Nikita:
    </tei:p>
    <tei:p>
     — My bojujeme preto, aby už nikdy nebola vojna. Ľudstvo sa môže   bez vojny zaobísť. Naši ľudia ani túto nechceli, no napadli nás   zákerne.
    </tei:p>
    <tei:p>
     Chlapci počúvali. Radi počúvali týchto ľudí, čo prešli tvrdým   životom a mali mnoho skúseností. Každá veta, každé slovko bolo pre   chlapcov ako zlaté zrnká.
    </tei:p>
    <tei:p>
     — Táto vojna už nebude dlho trvať, — povedal napokon Chorvát akoby   na útechu. — Zimu treba prečkať.
    </tei:p>
    <tei:p>
     — Ech, — hodil rukou Vydra, ktorý polihoval na priči. Zdalo sa, že   spí, ale počúval. — Ktovie, ako sa vojna skončí a či sa konca   dožijeme.
    </tei:p>
    <tei:p>
     Chorvát vstal, pristúpil celkom blízko k priči, že na Vydru hľadel   z výšky, a rozhodným hlasom povedal:
    </tei:p>
    <tei:p>
     — Ako sa vojna skončí?... Aby to čert vzal, ako tak môžeš...! My   vyhráme, už im nijaká tajná zbraň nepomôže; niet takej zbrane! —   slová švihali ako bič. — Veď nie sme sami, Vydra! Nie sme sami,   počuješ? Je nás veľa!
    </tei:p>
    <tei:p>
     Slová duneli v malom priestore podzemného obydlia. Chorvát si   znova sadol. Bolo nebezpečné upadať na mysli ako Vydra, mohlo to   zlomiť náladu, musel mu to povedať.
    </tei:p>
    <tei:p>
     Vydra pokýval hlavou:
    </tei:p>
    <tei:p>
     — Dobre, dobre, ale niekedy sa mi zdá, že nevydržíme do konca.
    </tei:p>
    <tei:p>
     — Do konca vydrží len ten, kto chce vydržať, — povedal Nikita a   ešte stále sa pohrával s briadkou. — Zatni sa, bi, ale   nevzdychaj!
    </tei:p>
    <tei:p>
     Vydra cítil na sebe prenikavý Nikitov pohľad, ale nepozrel v tú   stranu. Očami blúdil po plameňoch, ktoré poskakovali na ohnisku.   Hanbil sa, že zapochyboval, že to, čo mu často mátalo v hlave, čo ho   nocami okrádalo o spánok, vyslovil nahlas. Slabá chvíľa. Hrýzol si   spodnú peru, až pocítil ostrú bolesť. Nastalo ticho, iba oheň na   ohnisku praskotal.
    </tei:p>
    <tei:p>
     — Kedysi, ešte na jar, počúval som Moskvu. Hovoril Gottwald, —   znova sa ozval Chorvát. — Krásne hovoril, odvtedy verím, že naša vec   zvíťazí. Škoda, že si ho nepočul, Vydra! Nebol by si mohol   takto...
    </tei:p>
    <tei:p>
     V zemľanke nastalo ticho. Len oheň praskotal a vytváral ilúziu   útulnosti. Po chvíľke sa ozval veliteľ:
    </tei:p>
    <tei:p>
     — No dobre, ale vráťme sa k tomu, čo povedal Chorvát: Zimu treba   prečkať. Ale ako? Podľa mňa musíme sa stoj čo stoj dostať do   dediny!
    </tei:p>
    <tei:p>
     Učiteľove slová obrátili myšlienky všetkých na starosti   oddielu.
    </tei:p>
    <tei:p>
     — Ako myslíš? Na celkom...? To by bolo, rovno Nemcom do pažeráka,   — rozhodne nesúhlasil Hanzelík.
    </tei:p>
    <tei:p>
     — Nie, tak som to nemyslel, — krútil hlavou Šimák. — Len musíme   nájsť spôsob, ako si zadovážime niečo do žalúdka. A spôsob musíme   nájsť hneď teraz, lebo sme na dne!
    </tei:p>
    <tei:p>
     — A zima sa ešte len začala, — povedal ktosi.
    </tei:p>
    <tei:p>
     Zima sa ešte len začala a už sú na dne.
    </tei:p>
    <tei:p>
     Otec Chorvát sedel, lakte na kolenách, a v širokých dlaniach si   hrial zarastenú bradu. Tvár mu odvtedy, čo odišiel do hôr, schudla,   predĺžila sa a očernela.
    </tei:p>
    <tei:p>
     Zdalo sa, že o niečom tuho rozmýšľa. A naozaj, hlavou mu hučalo:   Sme na dne, sme na dne a zima sa ešte len začala.
    </tei:p>
    <tei:p>
     Napokon zdvihol ruku.
    </tei:p>
    <tei:p>
     — Hovor! — vyzval ho veliteľ.
    </tei:p>
    <tei:p>
     — Ja sa hlásim dobrovoľne!
    </tei:p>
    <tei:p>
     Všetky pohľady sa naň upreli.
    </tei:p>
    <tei:p>
     — Ja sa hlásim dobrovoľne, kto pôjde so mnou do doliny po   živnosť?
    </tei:p>
    <tei:p>
     Všetky oči sa vpíjali do jeho chudej tváre. Ale nik sa neozval.   Zopakoval to teda ešte raz:
    </tei:p>
    <tei:p>
     — Kto ešte? Dobrovoľne?
    </tei:p>
    <tei:p>
     Pomaly sa dvíhali ruky. Medzi prvými sa hlásili aj Jožo s   Gabrielom.
    </tei:p>
    <tei:p>
     — Aj vy, bažanti? — pokrútil hlavou otec. — Neviete, na akú   nebezpečnú cestu sa prihlasujete.
    </tei:p>
    <tei:p>
     — A na čo sme teda medzi vami? — postavil sa syn pred otca. — My   vám chceme pomáhať.
    </tei:p>
    <tei:p>
     Aj Gabriel sa pridal: — Chceme byť ako vy...
    </tei:p>
    <tei:p>
     Nakoniec chlapci dosiahli, že ich prijali medzi dobrovoľníkov,   ktorí sa pokúsia zísť do doliny, aby doniesli pre tábor zásoby   jediva.
    </tei:p>
    <tei:p>
     Za chlapcov sa najviac prihováral Nikita:
    </tei:p>
    <tei:p>
     — Prijmite ich; nech idú. Ja sám som hrdý na nich, akoby som   našich videl.
    </tei:p>
    <tei:p>
     A vyobjímal chalanov.
    </tei:p>
    <tei:p>
     — Pošlem o vás zprávu veliteľovi brigády, — zastrájal sa. —   Navrhnem na vyznamenanie.
    </tei:p>
    <tei:p>
     — Ešte nenavrhuj, — ozval sa veliteľ Šimák. — Nenavrhuj, chlapci   sa dali na nebezpečný podnik. Dobrodružná krv, nič viac. Snehu je po   pás, možno nedôjdu, alebo budú na ťarchu. A keď zídu do doliny, možno   bude treba vybojovať ten krajec chleba, za ktorým ideme. Cestou   zoslabnú a v dedine... Ja by som ich nepustil, — hodil veliteľ rukou   a vôbec sa netváril prívetivo.
    </tei:p>
    <tei:p>
     Nikita sa však nedal.
    </tei:p>
    <tei:p>
     — Pozri, — a tvár mu očervenie. — Ty vidíš v nich iba deti, a   pravdu povediac, nie sú už deťmi. Ak nimi boli, keď prišli sem, už   nie sú, to ti hovorím. Myslia na tie isté veci, na ktoré myslíme my,   veď aj na tvárach im vidno zmenu. Chlapi sú to ako my... Nech skusujú   aj tak, aj tak. Keby tu sedeli, stali by sa zbytoční, a poznáš ty   pocit zbytočnosti? To teda je otrava. U nás ich rovesníci divy   stvárajú, a ty ich máš stále za deti... Choďže, choď, učiteľ.
    </tei:p>
    <tei:p>
     — Veď práve preto, že som učiteľ.
    </tei:p>
    <tei:p>
     Chlapci hltali očami Nikitu, ako tak prihnutý — zemľanka bola preň   prinízka — hovoril, rozhadzujúc rukami. Očami hltali Nikitu a v duchu   zazerali na učiteľa. Prvý raz naň zazerali, vždy predtým ho   obdivovali. Tam dolu v škole i tu na horách. Ale teraz sa im zdal   protivný. Chce z nich spraviť sopľavé decká, čo si vlastne myslí!
    </tei:p>
    <tei:p>
     Keď už boli dobrovoľníci vybratí, dohovorili sa, že nezídu do   Sučian alebo do inej osady z južnej strany, ale prelezú hrebeň a   pôjdu druhou stranou.
    </tei:p>
    <tei:p>
     — Tam u nás by sme sa ťažko prebili. Cez most nemožno, cez Váh sa   ináč nedostaneš, lebo nacelkom nezamrzol. A potom, na tejto strane si   nepriateľ dobre chráni železničnú trať a hradskú.
    </tei:p>
    <tei:p>
     Šimák mal plán dobre premyslený, preto s istotou pokračoval:
    </tei:p>
    <tei:p>
     — Zídeme do Frankoviec. Osada je v horách a ľud je nám prajný...   Nepriateľské hliadky v tú stranu zaiste často nepreniknú.
    </tei:p>
    <tei:p>
     Schválili veliteľov návrh. Preliezť cez hrebeň Suchého vrchu v   zime je síce husársky kúsok, no preliezť ho musia, to je isté.
    </tei:p>
    <tei:p>
     — Keby sme mali lyže, to by bolo, — ozval sa jeden z mladých   partizánov, ktorý doteraz iba počúval.
    </tei:p>
    <tei:p>
     — Hm, keby nie keby, neboli by sme ani tu, — žartovne mu odpovedal   Hanzelík. — Ale niečo urobíme. Počúvajte, z čečiny upletieme   snežnice, aby sa nám nohy neborili do snehu.
    </tei:p>
    <tei:p>
     — To je nápad!
    </tei:p>
    <tei:p>
     — Senzačný!
    </tei:p>
    <tei:p>
     Na prechod na druhú stranu Suchého vrchu vybrali si pekný, tichý   deň. Totiž, deň sa ticho začínal, ale nik nevedel, ako sa skončí.   Vysoko na horách bolo počasie veľmi menlivé. V hodine sa krásne zimné   počasie mohlo zmeniť na šialenú snehovú búrku, že by nebolo vidieť na   pár krokov pred seba.
    </tei:p>
    <tei:p>
     Ráno bolo jasné. Krivolaký hrebeň Suchého vrchu sa jagal šikmými   lúčmi chladného slnka, akoby bol povybíjaný drobnými drahokamami.
    </tei:p>
    <tei:p>
     Pätnásť chlapov nastúpilo ťažkú cestu. Boli oblečení čo možno   najlepšie. Tí, ktorí ostali v tábore, požičali časti teplého odevu,   ak taký mali. Oni okolo ohnísk v zemľankách vydržia aj v ľahších,   hoci i roztrhaných kabátoch. Veď tí pätnásti sa vydávajú na cestu za   všetkých. A všetci vedeli aj to, že bude sakramentsky namáhavá, ba   nebezpečná. Pätnásť párov nôh bolo vystrojených primitívnymi   snežnicami.
    </tei:p>
    <tei:p>
     Veliteľ Šimák stál na čele výpravy. Starostlivo si prezeral   každého, aký má výstroj, či má zbraň v poriadku. Keď prišiel k   chlapcom, tvár sa mu zmraštila a snažil sa ich ešte raz odhovoriť od   nebezpečnej cesty:
    </tei:p>
    <tei:p>
     — Ostaňte v tábore, chlapci! Cesta bude veľkým výkonom aj pre   dospelých, nie to ešte pre vás. Ostaňte... vymeníme vás inými, ktorí   sa hlásili. No...?
    </tei:p>
    <tei:p>
     Chlapci mlčali. Hľadeli do zeme a mlčali, ale ani jeden ani druhý   nevystúpil z radu.
    </tei:p>
    <tei:p>
     — No...? — naliehal veliteľ.
    </tei:p>
    <tei:p>
     Nič.
    </tei:p>
    <tei:p>
     — Sakramentské kotrby!
    </tei:p>
    <tei:p>
     — Ale nechaj ich. Ten môj má gebuľu po mne... Dáme na nich pozor,   — povedal Chorvát a mihol na Hanzelíka.
    </tei:p>
    <tei:p>
     Gabrielov otec len kývol hlavou, pokrčil plecami.
    </tei:p>
    <tei:p>
     A chlapci odišli s výpravou.
    </tei:p>
    <tei:p>
     — Márnosť šedivá, už som myslel, že nás pošle kade ľahšie, —   šepkal Gabo Jožovi, keď vykročili.
    </tei:p>
    <tei:p>
     Jožo držal na remeni vlčiaka. Na takých cestách je dobrý pes   ozajstným pomocníkom.
    </tei:p>
    <tei:p>
     Aj jemu srdce poskakovalo od radosti. Predsa sa nám   podarilo...
    </tei:p>
    <tei:p>
     Od tábora smerom k širokému sedlu, ktoré tvoril hrebeň Suchého   vrchu, pohol sa dlhý zástup postáv. Pohybovali sa jedna za druhou,   vystupovali nie kolmo na svah, ale šikmo v serpentínach. Tým, čo v   tábore ostali a sledovali svojich druhov, až kým nezapadli za chrbát   Suchého vrchu, sa zdalo, že sa hore bielym svahom pomaly a dôstojne   plazí obrovský had.
    </tei:p>
    <tei:p>
     Kým sa dobrovoľníci nevrátia, velenie tábora prevzal Nikita.
    </tei:p>
    <tei:p>
     Výprava postupovala veľmi pomaly a namáhavo. Snežnice pomáhali   síce výdatne, nohy sa neborili do snehu, ale boli ťažké a chytro   unavovali chodcov.
    </tei:p>
    <tei:p>
     Na hrebeň Suchého vrchu prišla výprava už trochu unavená.
    </tei:p>
    <tei:p>
     Šimáka však najviac znepokojovali sivé mraky, ktoré sa začali   zbíjať nad Rozsutcom.
    </tei:p>
    <tei:p>
     — Z toho sa môže schumeliť, — ukazoval na mraky.
    </tei:p>
    <tei:p>
     — Možno nás len zbytočne plašia tie obláčiky, — snažil sa Hanzelík   zahovoriť nebezpečenstvo.
    </tei:p>
    <tei:p>
     — Neverím, — pokrútil hlavou veliteľ. — Budeme mať šťastie, keď   príde sneženie bez metelice.
    </tei:p>
    <tei:p>
     — No čo ty...? — opýtal sa Chorvát syna. — Neľutuješ ešte, že si   išiel s nami?
    </tei:p>
    <tei:p>
     — Nie, otec. Je to príma, — odpovedal chlapec, hladkajúc Bleska,   ktorý lízal ružovým jazykom zmrznutý sneh. Doteraz sa Jožovi zdala   cesta úchvatnou a bol rád, že sa nedal odradiť.
    </tei:p>
    <tei:p>
     — Uvidíme... Severný svah Suchého je oveľa strmší ako južný. A tie   zákerné diery, zakryté ľadovou kôrou. Ak sa to pod človekom prelomí —   amen svete.
    </tei:p>
    <tei:p>
     Nebolo to zbytočné naháňanie strachu, ako si Jožo v duchu myslel.   Chorvátove slová sa čoskoro splnili.
    </tei:p>
    <tei:p>
     Bolo to asi po hodinovom zliezaní severnej steny vrchu. Ak výstup   na hrebeň bol pomalý, zostup bol ešte pomalší a vyčerpávajúcej   ši.
    </tei:p>
    <tei:p>
     Nohy bolo treba klásť veľmi presne, aby sa neskĺzli strminou.   Výprava musela robiť veľké serpentíny. Ruky tých, čo nemali rukavice,   boli krvavé, dorezané od ostrej ľadovej kôry. Všetci sa snažili   stúpať do šľapají Šimáka, ktorý kráčal vpredu. Kráčali takto už dlho,   keď sa Gabrielovi pozdalo, že poniže vychodenej cestičky je plošinka.   Tade ľahšie prejdem, pomyslel si a odbočil. No len čo stúpil na   plošinku, prepadol sa pod ľadovú kôru. Len diera ostala za ním. A z   nej sa ozvalo zúfalé volanie o pomoc.
    </tei:p>
    <tei:p>
     Blesk sa prvý vrhol k diere a začal labami driapať jej okraje.   Ľudia mu chceli pomôcť, ale bolo nebezpečie, že prepadlisko je širšie   a môže sa znova preboriť. Vlčiak zatiaľ vyhrabal poriadny otvor.   Ukázalo sa, že pod ľadovou kôrou je nehlboký komín, aké bývajú vo   vápencovom krase. Videli Gabriela, ako sa snaží asi v hĺbke   poriadneho chlapa udržať na výstupkoch stien komína.
    </tei:p>
    <tei:p>
     Bolo treba rýchle konať, aby sa chlapec nevysilil a nespadol   nižšie. Otec Hanzelík sa rozhodol:
    </tei:p>
    <tei:p>
     — Chyťte ma za ruky! Nohami ho dočiahnem, potom nás obidvoch   vytiahnete.
    </tei:p>
    <tei:p>
     Stalo sa.
    </tei:p>
    <tei:p>
     Vydra s Chorvátom si ľahli na ľadovú kôru, ostatní ich pridŕžali,   aby sa nezošmykli dolu strminou. Hanzelík, visiac za ruky, vhupol do   komína.
    </tei:p>
    <tei:p>
     — Chyť sa nôh! — kričal synovi.
    </tei:p>
    <tei:p>
     Podarilo sa. O chvíľu zasa boli všetci na povrchu zradnej snehovej   plochy. Gabo mal brušká prstov krvavé, tak tuho sa pridržiaval   ostrých stien komína. Ofukoval si ich, tvár mal bledú ako stena. Aj   do kolena sa udrel, ale na túto bolesť od strachu zabudol.
    </tei:p>
    <tei:p>
     — Sopliak, zaslúžil by si po ušiach, — povedal mu otec, keď už   bolo všetko v poriadku.
    </tei:p>
    <tei:p>
     A veliteľ, hľadiac spod stiahnutého obočia na chlapcov, prikázal:   — Nevybočujte z mojich šľapají. — Iste si myslel: „Čert nám ich bol   dlžen. Už sa začína s nimi galiba.“
    </tei:p>
    <tei:p>
     Aj Jožo sa v duchu hneval na Gaba. Chruňo, všetko pokazí, takto   veliteľ bude mať pravdu.
    </tei:p>
    <tei:p>
     Príhoda výpravu zdržala. Nepríjemne dlho ju zdržala. Keď sa pohli   na ďalšiu cestu, spozorovali, že temné oblaky, ktoré viseli nad   Rozsutcom, sa roztiahli po celej oblohe. Bolo isté, že ich búrka   zastihne na ceste.
    </tei:p>
    <tei:p>
     „Keby sme stačili dôjsť aspoň pod strminu,“ želal si v duchu Šimák   a mal obavy, ako to všetko dopadne. Strmý svah miernil sa smerom   nadol, kde sa úž začínali stromy. Na pohľad tieto stromy neboli   ďaleko, skoro na dosah ruky. No bolo to len marivo. V skutočnosti,   rátajúc s pomalým zostupom a zdĺhavým obchádzaním v serpentínach,   stromy boli ešte ďaleko, veľmi ďaleko.
    </tei:p>
    <tei:p>
     A Šimák to vedel...
    </tei:p>
    <tei:p>
     Prišli prvé nárazy vetra. No predsa neprišli tak skoro, ako   predpovedalo zamračené nebo. Pri prvých nárazoch víchrice bola už   výprava na miernejšom svahu, už len na kúsok cesty od doliny. Ešte   dve-tri serpentíny...
    </tei:p>
    <tei:p>
     A potom sa rozpútala snehová búrka v celej svojej nespútanej   živelnosti a šialenosti. Snehové búrky sú hrozné a kto ich neprežil,   ťažko si ich vie predstaviť.
    </tei:p>
    <tei:p>
     — Držme sa spolu! — radil čísi hlas vzadu. No vietor ho strhol do   doliny prv, ako by bol doľahol do všetkých uší. Meluzína hvízdala   silným, vysokým tónom; sneh, nie mäkký, lež ostrý, ľadový, bičoval   tváre i každé menej chránené miestečko ľudských tiel.
    </tei:p>
    <tei:p>
     Keby bola výpravu zachytila búrka na strmom zráze, sotva by bolo   nešťastie obišlo túto skupinku ľudí, bijúcich sa teraz za udržanie   vlastného života.
    </tei:p>
    <tei:p>
     — Kráčajte! Keď aj pomaly, ale stále sa pohybujte! — nariadil   veliteľ.
    </tei:p>
    <tei:p>
     Jožo s Gabom kráčali vedľa seba a medzi nimi šiel pes. Vlčiak   natiahol krk, pretiahol celé telo, nohy v zhyboch prikrčil a tak šiel   dopredu. Chlapci sa držali jeho chlpatého kožucha; on im bol vlastne   vodcom.
    </tei:p>
    <tei:p>
     Gabo trochu pokrivkával, koleno ho bolelo.
    </tei:p>
    <tei:p>
     Jožo ešte stále myslel na to, aký chumaj je ten Gabo, keď nahneval   Šimáka. Odteraz ich nikde nevezme.
    </tei:p>
    <tei:p>
     Skupina ľudí bola od seba oddelená neprehľadnou oponou víriaceho   snehu a drobných úlomkov ľadu, ktoré víchor vytrhal z ľadovej   kôry.
    </tei:p>
    <tei:p>
     Kdesi v diaľke sa ozval praskot. To iste búrka zlomila vrcholec   smreka alebo jedle.
    </tei:p>
    <tei:p>
     Jožo už poriadne cítil únavu. Už si nemyslel, je to príma, už si   to vôbec nemyslel, naopak, dostával strach, lebo nohy sa mu začínali   triasť a slabnúť. Nehovoril, bál sa otvoriť ústa, lebo vždy, ako ich   otvoril, nahrnulo sa mu do nich snehu a ľadový vzduch ho dusil. Rukou   sa mocne držal Bleskovho kožucha a dal sa ním viesť. S námahou kládol   roztrasené nohy dopredu. Oči mal prižmúrené, chvíľami si ich voľnou   rukou chránil pred ľadovým bičom víchra.
    </tei:p>
    <tei:p>
     V ktorejsi knižke bol čítal o námorníkoch, o koráboch plávajúcich   po šírych moriach. Vtedy sa mu strašne žiadalo byť takým   námorníkom.
    </tei:p>
    <tei:p>
     Teraz sa mu v chlapčenskej fantázii pozdalo, že hory sú veľkým   korábom, ktorý sa hádže na spenených vlnách s bielymi hrebeňmi sem a   ta. A to on sa kolísal klátený víchrom zboka nabok...
    </tei:p>
    <tei:p>
     Víchor piští v spleti stožiarov a lán... A zatiaľ sa víchor   zapieral do štíhlych smrekov a jedlí.
    </tei:p>
    <tei:p>
     Ozajstný korábisko. Mocný a ozrutný. Hľa, ani takáto vlna ho   nepremôže!
    </tei:p>
    <tei:p>
     Jožo kročil dopredu, no nenamacal pod nohou pevnej postate, iba   bezdný priestor za závejom, ktorý vetrisko naznášal okolo útlej   jedličky... To je vlnobitie...! To je...!
    </tei:p>
    <tei:p>
     — Stúpaj pevno, plavčík! — sám sa posmeľoval v tejto zaujímavej   hre fantázie. — Rozkroč nohy naširoko, budeš sa pevnejšie držať.
    </tei:p>
    <tei:p>
     A koráb-hora sa kolíše, stene a kolíše sa. Kde-tu počuť praskot   stromov, ktoré vetrisko mláti tvrdými päsťami, kde len začiahne.
    </tei:p>
    <tei:p>
     — Jožo...! Gabriel...! — počuje chlapec slabý hlas. To ich otec   volá, aby sa presvedčil, či idú, či nezaostali. Aj silný chlapský   hlas víchor mení na tichú ozvenu.
    </tei:p>
    <tei:p>
     Len keby tie nohy tak neboleli, keby sa tak netriasli!
    </tei:p>
    <tei:p>
     Výprava partizánov zišla konečne do hlbokého úvalu. Tu bolo   tichšie. Sem búrka nedočiahla ľadovými pazúriskami, i metelica bola   už pomenšia.
    </tei:p>
    <tei:p>
     Vršiaky stromov temno postenkávali.
    </tei:p>
    <tei:p>
     Veliteľ zastal a počkal ostatných.
    </tei:p>
    <tei:p>
     — Psí čas! — zahundral niečí hlas.
    </tei:p>
    <tei:p>
     — Vari si bosorky na ohreblách vyšli na prechádzku, — odpľul si   Vydra.
    </tei:p>
    <tei:p>
     — Chlapci, ešte vládzete? — starostlivo sa opýtal Jožov otec.
    </tei:p>
    <tei:p>
     Prikývli, hoci údy náramne boleli. Ani za svet by sa však neboli   priznali, že už nevládzu. Aspoň Jožo nie. Musia vydržať!
    </tei:p>
    <tei:p>
     — Vidíte, to nie je nijaká prechádzka, — hrozil im prstom Šimák. —   Iste už ľutujete, že ste ma neposlúchli.
    </tei:p>
    <tei:p>
     — Ale nie, pán učiteľ, — aj tu ho volali tak ako v škole. — Aspoň   sme zakúsili ozajstnú snehovú búrku v horách.
    </tei:p>
    <tei:p>
     Po chvíľke odpočinku sa pohli ďalej.
    </tei:p>
    <tei:p>
     Ešte chvíľku, ešte minútku, žiadalo sa Jožovi a cítil, ako mu nohy   oťaželi. Z olova sú, určite sú z olova, ešte chvíľku oddychovať!
    </tei:p>
    <tei:p>
     No Šimák neustúpil:
    </tei:p>
    <tei:p>
     — Sme zahriati, poprechládzali by sme. A čím dlhšie postávaš, tým   väčšia únava sa ťa chytá. Poďme!
    </tei:p>
    <tei:p>
     Les hustol. Oval, ktorým šli ďalej, ich chránil pred rozpútaným   prírodným živlom. Išlo sa im omnoho ľahšie.
    </tei:p>
    <tei:p>
     Len tie nohy, len tie nohy!
    </tei:p>
    <tei:p>
     Keď zišli tak hlboko do doliny, že veliteľ už predpokladal v   blízkosti osadu, vyslal dopredu trojčlennú hliadku.
    </tei:p>
    <tei:p>
     — Ak niečo spozorujete, zastavte a dajte signál!
    </tei:p>
    <tei:p>
     Tí traja prikývli.
    </tei:p>
    <tei:p>
     No ktože by sa v takomto nečase túlal horou? Kto...?
    </tei:p>
    <tei:p>
     Predná hliadka nenaďabila na nič podozrivého, až kým nezastala   pred prúteným plotom, ktorý prezrádzal, že sú už v osade.
    </tei:p>
    <tei:p>
     Osada Frankovce bola tichá. Niekoľko dreveníc sa krčilo v úzkej   doline, ktorá sa smerom nadol nemnoho rozširovala. Chalupy boli   pokryté hrubou vrstvou snehu, zo striech viseli ľadové cencúle   opálovej farby. Rozprávková krása, ktorá v sebe skrývala veľkú biedu   vrchárskeho života.
    </tei:p>
    <tei:p>
     Snežilo.
    </tei:p>
    <tei:p>
     Búrka, ktorá partizánov prekvapila v lese svojou prudkosťou,   premenila sa tu na sneženie, nadnášané miernym vetrom.
    </tei:p>
    <tei:p>
     — Pôjdeme! — ukázal Šimák k prvej chalupe. Nebolo k nej viac ako   päťdesiat metrov. — Zdá sa, že vzduch je čistý.
    </tei:p>
    <tei:p>
     — Dobre by bolo najprv sa prezvedieť. Nemalo by zmyslu, aby sme   všetci vpadli do pasce, — navrhol Chorvát. — Dobre bude nechať tu   zálohu. — Súhlasím, — Šimák na to. — Poď, Ondrej, i ty, i ty...   Pozrieme, aká je situácia.
    </tei:p>
    <tei:p>
     Štyria chlapi dlhými skokmi prebehli popod pokrivené slivky k   drevenici, ktorá v túto stranu žmúrila ako dlaň malým okiencom. Aj to   bolo dopoly zafúkané snehom, odpoly zakvitnuté ľadovými kvetmi.
    </tei:p>
    <tei:p>
     Ostatní sa učupili k plotu. Ledva stáli na nohách, no zbrane mali   pripravené na výstrel, len potiahnuť kohútik.
    </tei:p>
    <tei:p>
     Jožo s Gabrielom napínali čuvy, aby začuli alebo ináč zbadali   nebezpečenstvo, ak by nejaké hrozilo. Jožo sa navalil na Bleska,   chytil ho okolo chlpatého krku a ticho sa mu prihováral:
    </tei:p>
    <tei:p>
     — Ticho, Blesk! Ticho, môj!
    </tei:p>
    <tei:p>
     A pes rozumel. Múdrymi očami hľadel na chlapca, akoby chcel   povedať: „Rozumiem. Ani hláska, ani hláska.“
    </tei:p>
    <tei:p>
     Spoza rohu chalupy sa objavil veliteľ. Zakýval, aby všetci prišli   k nemu.
    </tei:p>
    <tei:p>
     — Nieto tu nikoho. Sem len zriedka prichádzajú. Vraj dva či tri   razy sa vyštverali do osady, keď však nezvetrili nič podozrivého,   viac neprišli, — napochytre vysvetľoval veliteľ situáciu.
    </tei:p>
    <tei:p>
     — Teda poďme! — súrili chlapi, lebo boli ukonaní a premrznutí. —   Zohriať sa treba, lebo nám už nohy zdreveneli.
    </tei:p>
    <tei:p>
     — Nie tak, súdruhovia! — zavrátil ich veliteľ, keď sa začali   tisnúť do úzkych dvierok. — Nie... Aj keď nám v osade nehrozí priame   nebezpečenstvo, opatrnosť musí byť. Treba postaviť stráže.
    </tei:p>
    <tei:p>
     — Ale zima... — boli netrpezliví viacerí.
    </tei:p>
    <tei:p>
     — Veru, zima... No dvaja ešte chvíľu vydržia, a keď sa ostatní   zohrejú, vystriedame ich.
    </tei:p>
    <tei:p>
     Predstava teplej pece bola taká lákavá, že sa nikto nehlásil,   veliteľ musel dvoch určiť.
    </tei:p>
    <tei:p>
     Chalupa, do ktorej vošli, bola malá a tmavá. V jedinej izbici pri   hlinenej peci hrial sa starý Marmuľa so ženou-starenkou. V kúte za   pecou ležalo a hlasne odfukovalo červenobiele teľa. Keď prví štyria   zabúchali, Marmuľa sa strhol a šúchavým krokom išiel odtisnúť závoru.   S chlapmi vbehla do izbice aj zima.
    </tei:p>
    <tei:p>
     — Dobrý deň!
    </tei:p>
    <tei:p>
     — Dobrý... a vitajte! — zabľabotal prekvapený Marmuľa. Preľakol sa   mocných chlapov so zbraňami v rukách. Opýtal sa:
    </tei:p>
    <tei:p>
     — Čože by ste...?
    </tei:p>
    <tei:p>
     — Nieto v osade...?
    </tei:p>
    <tei:p>
     — Ako? Mlieko v osade? — nedopočul na ľavé ucho.
    </tei:p>
    <tei:p>
     — Čerta mlieko... Či v osade nieto...?
    </tei:p>
    <tei:p>
     — Koho či nieto?
    </tei:p>
    <tei:p>
     — Nuž Nemcov.
    </tei:p>
    <tei:p>
     — Tých veru nieto. Vari pred dvoma týždňami boli posledný raz, ale   ako sa snehu naváľalo a mrazy pritiahli, neprišli viac. — Vrchár už   hovoril celkom pokojne. Hlas mu akosi sprísnel, keď sa opýtal: — A vy   ktože ste?
    </tei:p>
    <tei:p>
     — Partizáni!
    </tei:p>
    <tei:p>
     — Hm... Teda partizáni... — Osada bola tak ďaleko od ostatného   sveta a teraz v zime úplne od neho odrezaná, že ani partizáni sem   nechodili. Ale počul o nich, medzi ľuďmi sa hodne hovorilo o   partizánoch.
    </tei:p>
    <tei:p>
     — No poďte, poďte, zohrejte sa!
    </tei:p>
    <tei:p>
     Vtedy Šimák vybehol z chalupy a zavolal ostatných.
    </tei:p>
    <tei:p>
     Keď sa nahrnuli do izbice, stará Marmuľka spľasla vysušenými   rukami:
    </tei:p>
    <tei:p>
     — Pre Kristove rany! Toľko ľudí!
    </tei:p>
    <tei:p>
     — A odkiaľ ste prišli v takom nečase? — vypytoval sa Marmuľa.
    </tei:p>
    <tei:p>
     — Z hôr... z druhej strany Suchého vrchu, starý otec, —   vysvetľoval Chorvát.
    </tei:p>
    <tei:p>
     — A že ste vôbec prešli, — čuduje sa vrchár, lebo pozná tú   namáhavú cestu.
    </tei:p>
    <tei:p>
     Veliteľ hneď vyrozprával, prečo sa výprava musela vydať na cestu   plnú nebezpečenstva. Marmuľa len sedel a pokyvkával hlavou, sivou ako   holub. Starenka zalamovala rukami a hlasno vzdychala.
    </tei:p>
    <tei:p>
     — Och, naša osada je ako kostolná myš, — začal Marmuľa. —   Vrchári... Jedna kravica, štráfik poľa, čo uteká až heno do grúňa a —   prepytujem — hnoj naň treba na chrbtoch vynášať. Iba čo sa trochu   ovsíka a jačmeňa urodí... Ale, koľko máme, toľko dáme. Ako vidím,   prieberčiví nebudete.
    </tei:p>
    <tei:p>
     — To veru nie! — prikývli chlapi okolo hlinenej pece.
    </tei:p>
    <tei:p>
     Marmuľa sa obrátil k žene:
    </tei:p>
    <tei:p>
     — Choď po chlapov, stará! Rozoberieme si ich po jednom, po dvoch,   všetkých by sme sami nenachovali.
    </tei:p>
    <tei:p>
     Za nedlhú chvíľu začali do izby vkĺzať chlapi z osady. Každý v   ovčom kožuchu, s kapcami na nohách a baranicou stiahnutou nízko nad   oči.
    </tei:p>
    <tei:p>
     O chvíľu bola izba nabitá do posledného miestečka. Nabitá nielen   ľuďmi, ale aj pachom ovčích koží a ešte štipľavejším dymom z lacného   fajkového tabaku. A zvedavými očami.
    </tei:p>
    <tei:p>
     — Prišli k nám partizáni, — predstavil Marmuľa ľudí z hôr   vrchárom.
    </tei:p>
    <tei:p>
     Tí prikývli, akoby chceli povedať: „Vidíme, ale čo ďalej?“
    </tei:p>
    <tei:p>
     — Treba ich nachovať!
    </tei:p>
    <tei:p>
     Nové nemé prikývnutie. Tento tichý začiatok bol akýmsi   ohmatávaním, oboznamovaním. Pohľady kĺzali z tváre na tvár.
    </tei:p>
    <tei:p>
     Napokon sa jeden z mladších vrchárov ozval:
    </tei:p>
    <tei:p>
     — Vieme, ste proti tým, čo nosia smrtky na čiapkach.
    </tei:p>
    <tei:p>
     — Proti, ľudia, — prikývol Šimák. — Bojujeme proti nim aj proti   všetkým krivdám na svete.
    </tei:p>
    <tei:p>
     — Krivdám? — opýtal sa nechápavo ktorýsi. — Akým krivdám?
    </tei:p>
    <tei:p>
     — Nuž, aj proti takým, že vy tu, pánubohu za chrbtom, živoríte,   vynášate putne s hnojom na chrbtoch ako hoviadka a z mozoľovania nič   nemáte. Nik sa o vás nestará.
    </tei:p>
    <tei:p>
     Tieto slová trafili do živého. Izba zahučala ako úľ. Veď taký   život už oddávna zožieral vrchárov. Preto naraz prikývlo niekoľko   hláv:
    </tei:p>
    <tei:p>
     — Hej, nik sa nestará, iba ak exekútori.
    </tei:p>
    <tei:p>
     — Vidíte! Neporadili, ako si treba poľahčiť lopotu, nepomohli. Ani   vám, ani nám. Preto my, reku, aby bolo v budúcnosti lepšie.
    </tei:p>
    <tei:p>
     — Teda vy ako kedysi Jánošíkovi hôrni chlapci, čo? — ozval sa od   pece chripľavý hlas starého Marmuľu. — Aj tí sa bili za chudobu.
    </tei:p>
    <tei:p>
     — Máte pravdu, starý otec, — prisvedčil učiteľ. — Ale my krivdu   naozaj vyženieme!
    </tei:p>
    <tei:p>
     Súhlasné mrmlanie sa roznieslo popod nízku povalu so začmudenými   hradami.
    </tei:p>
    <tei:p>
     Nálada medzi vrchármi stúpala. Začali potľapkávať široké chrbty   partizánov. A iba vtedy ktorýsi spozoroval chlapcov.
    </tei:p>
    <tei:p>
     — Ľaľa, chlapci... A či viete strieľať?
    </tei:p>
    <tei:p>
     — Vieme, však by ste videli, márnosť šedivá! — smelo sa pochvastal   Gabriel.
    </tei:p>
    <tei:p>
     Chlapi sa z chuti zasmiali.
    </tei:p>
    <tei:p>
     — To by som ani neveril, že by takí sopliaci mohli byť partizánmi,   čo tí vedia? — hádzal rukou jeden z osadníkov.
    </tei:p>
    <tei:p>
     Jožo sa urazil a už-už mu chcel čosi štipľavého povedať, ale otec   ho predbehol:
    </tei:p>
    <tei:p>
     — Nuž, osožní sú aj oni.
    </tei:p>
    <tei:p>
     Chvalabohu, ešte by tu boli vyšli na posmech.
    </tei:p>
    <tei:p>
     Vrchári si rozobrali partizánov do svojich domov. Starenka   Marmuľka si sama vyprosila, aby u nej ostali obidvaja chlapci. Jožo   ešte nevidel takú hlbokú zvráskovenú tvár, ako vysušené jabĺčko, čo   vydržalo do neskorej jari. Ale vrtká ešte je táto starenka. Hneď im   začala znášať varené zemiaky, teplé mlieko, chlieb, z ktorého kde-tu   trčali šupky ovsa.
    </tei:p>
    <tei:p>
     A chlapci sa najedli znamenite. Marmuľka ich ustavične   vynukovala:
    </tei:p>
    <tei:p>
     — Moje deti, nože jedzte, jedzte, chúďatá!
    </tei:p>
    <tei:p>
     — Tetka, ďakujeme, dosť bolo, — smial sa Jožo.
    </tei:p>
    <tei:p>
     — A my nie sme chúďatá, my sme partizáni, — ohradil sa Gabo a   zvraštil čelo pod strapatou šticou.
    </tei:p>
    <tei:p>
     — No, no, pravdaže ste partizáni, — tíšila ho starenka. A čosi jej   bolo smiešne, lebo jej potrhávalo kútikmi.
    </tei:p>
    <tei:p>
     Tej noci chlapci, vyčerpaní namáhavým pochodom, spali ako   zarezaní. Na noc veliteľ starostlivo rozdelil stráže a po dlhom čase   všetci spali v perinách alebo na teplých prípeckoch. Vrchári za nič   nechceli pripustiť, aby ich nocľažníci spali na zemi.
    </tei:p>
    <tei:p>
     Malé okienka chalúp boli do neskorého večera osvetlené, vrchári   počúvali rozprávanie partizánov.
    </tei:p>
    <tei:p>
     A kým hostia spali, nejedna vrchárka piekla pre nich chlieb.
    </tei:p>
    <tei:p>
     Ráno každý z osadníkov zavesil na plece svojho nocľažníka poriadnu   nošu. Zemiaky, pecne chleba, kusy slaniny a údeného mäsa. Vzácny   náklad, ktorý treba preniesť na druhú stranu. Hej, tam na to čakajú   druhovia, treba sa ponáhľať!
    </tei:p>
    <tei:p>
     Včerajšia búrka pominula a obloha bola bledobelasá.
    </tei:p>
    <tei:p>
     Veliteľovi Šimákovi sa prihlásili dvaja mladí vrchári:
    </tei:p>
    <tei:p>
     — Chceli by sme s vami.
    </tei:p>
    <tei:p>
     Jeden z nich bol ako obor. Vysoký, že všetkých prevyšoval o hlavu,   plecnatý, a ruky široké ako lopaty.
    </tei:p>
    <tei:p>
     Šimák rozmýšľal, rozmýšľal, potom potiahol Chorváta za rukáv a   spolu odišli nabok, aby sa poradili. Keď sa vrátili, veliteľ stisol   obidvom dobrovoľníkom ruky:
    </tei:p>
    <tei:p>
     — Ostaňte len dolu, v osade!
    </tei:p>
    <tei:p>
     To bolo sklamanie! Oči prihlásených zmäteno skĺzli na zem.
    </tei:p>
    <tei:p>
     — Oddiel aj tak cez zimu veľké akcie nepodniká. Musí vyčkať lepšie   jarné časy. Potom prídete... Teraz by bolo o dve hrdlá viac, a stravy   nieto, — vysvetľoval Šimák. Na tvári mu bolo vidno, že mu je nie   všetko jedno.
    </tei:p>
    <tei:p>
     Chlapi prešľapovali z nohy na nohu.
    </tei:p>
    <tei:p>
     — No cíťte sa našimi druhmi, prijímame vás, ale ostaňte, kým   nepominie zima, doma. Buďte pripravení! Keď bude oddiel niečo   potrebovať, prvá cesta povedie k vám.
    </tei:p>
    <tei:p>
     Tvrdé dlane sa spojili na znak súhlasu.
    </tei:p>
    <tei:p>
     — Keď sa vám toto minie, — povedal ten vysoký, — prídeme aspoň na   skok, prinesieme nové.
    </tei:p>
    <tei:p>
     — Výborne, platí!
    </tei:p>
    <tei:p>
     Potom sa zástup ľudí s batohmi dal na spiatočnú cestu.
    </tei:p>
    <tei:p>
     Jožo a Gabo dostali najľahšie batohy, no aj tie ich cestou   poriadne prikrčili. Zaťali však zuby a odvážne stúpali z kroka na   krok, zarovno s ostatnými. Nech si Šimák nemyslí, že budú dakomu na   ťarchu.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Omrznuté nohy
     </tei:hi>
    </tei:head>
    <tei:p>
     <tei:hi>
      Z
     </tei:hi>
     ima besnela.
    </tei:p>
    <tei:p>
     Tuhé mrazy, nával snehu a fujaky.
    </tei:p>
    <tei:p>
     Nešetrila ani tábor pod Suchým vrchom. Ba vari práve doňho sa   zaťala celou silou svojimi ľadovými pazúrmi.
    </tei:p>
    <tei:p>
     Snehu už bolo toľko, že poriadny chlap zapadol doň vyše pása.   Mrazy tiež nešetrili svojou štipľavou silou. Našťastie blízko bolo   dreva dosť a dosť: smreky, jedle. Na koreňoch i vývraty. Horšie bolo,   že v zemľankách neboli piecky. Ohniská čmudili a vetráky na povalách   nestačili odvádzať hustý dym a privádzať čerstvý vzduch. Obyvatelia   podzemných skrýš mali oči pozapúchané, celé červené. Kdektorý   pokašlával. Preto poväčšine radi chodievali na stráže, lebo tam sa   aspoň dosýta nalogali čerstvého povetria.
    </tei:p>
    <tei:p>
     Hoci bol tábor vysoko v horách, zimou odrezaný od dolín, predsa sa   velenie oddielu uznieslo na riadnej strážnej službe.
    </tei:p>
    <tei:p>
     — Nikdy nevieš, či nepriateľ nečíha za najbližším stromom, —   tvrdil Chorvát.
    </tei:p>
    <tei:p>
     — Stráže budeme stavať, — rozhodne povedal aj Šimák.
    </tei:p>
    <tei:p>
     Nikita schvaľoval rozhodnutie. Keď poniektorí hundrali, že je   zima, snehu plno a hitlerovci sem nikdy neprídu, vyrozprával Nikita   príhodu zo svojej bohatej skúsenosti:
    </tei:p>
    <tei:p>
     — Neverte, holúbkovia... Nie tak! Skúsil som ja už tých vlkov.   Netreba im veriť!
    </tei:p>
    <tei:p>
     Všetci zatíchli, lebo Nikita hovorieval zaujímavo, radi ho   počúvali. Najmä chlapci hltali každučké slovo. Nikita rozpráva, uši   do pozoru! Veľmi si obľúbili Nikitinka a obidvaja tajne túžili   vyrovnať sa mu odvahou.
    </tei:p>
    <tei:p>
     — Boli sme v horách, niekoľko desiatok vierst od Ovruče. Náš   oddiel bol vtedy hlboko v tyle nepriateľa. Hory husté, staré, skoro   neschodné. Hotový prales. Boli to pre nás výborné skrýše a nepriateľ   si nikdy nebol istý, či mu nezaskočíme cestu a nepošteklíme ho po   zátylku.
    </tei:p>
    <tei:p>
     Náš oddiel bol neveľký, no zato veľmi pohyblivý. Žihadlo. Pichneš   a už ťa niet. Stali sme sa postrachom dobyvateľov. A my, príslušníci   oddielu, sme boli na túto povesť naozaj hrdí. Fašisti prestali už   prevážať svoj materiál popod hory, lebo čo poslali, nedošlo. Ich   vlastné zbrane strieľali v našich rukách proti nim.
    </tei:p>
    <tei:p>
     A my sme si boli istí.
    </tei:p>
    <tei:p>
     „Kdeže by tí strachopudi vošli hlbšie do našich hôr,“ smiali sme   sa, pokladajúc hory naozaj iba za naše.
    </tei:p>
    <tei:p>
     Takto učičíkaní pokojne sme táborili, ak bol čas oddychu. Stráže   sme nestavali.
    </tei:p>
    <tei:p>
     Iba raz... Nepriateľ musel popod naše hory previezť zbrane do   prvých línií. Musel ich tadiaľ previezť, iné dopravné tepny mu už   odrezali, ostala len cesta cez Ovruč. A vtedy, zúfalí, dali sa   postupovať do hôr, aby nás zamestnali a tak uvoľnili cestu pod   horami.
    </tei:p>
    <tei:p>
     — Či vás našli? — opýtal sa ktosi.
    </tei:p>
    <tei:p>
     — Drž hubu, nevyrušuj! — zahriakol ho druhý.
    </tei:p>
    <tei:p>
     — Sami sme sa prezradili, — pokračoval Nikita. — Sami... Naše lesy   sú bohaté na zverinu. Práve sme zastrelili bieleho jeleňa a piekli,   varili sme. Veď po boji chutí dobré jedlo... Prezradil nás doista   zápach dymu. Iba keď sme ich mali za chrbtom! Veru, museli sme sa   poriadne ruvať, kým sme sa prebili.
    </tei:p>
    <tei:p>
     — Hlavná vec, že ste sa vysekali, — prehodil Matúš.
    </tei:p>
    <tei:p>
     — Nuž, dostali sme sa, chvalabohu. Ale päť dobrých chlapov   dodýchalo. Ba aj partizánka Lena tam ostala.
    </tei:p>
    <tei:p>
     A Nikita vstal, vybral z batoha zlomenú fotografiu, chvíľu na ňu   sám hľadel široko roztvorenými očami, potom ju začal ukazovať   okolosediacim.
    </tei:p>
    <tei:p>
     — To je ona.
    </tei:p>
    <tei:p>
     — A vari ti je rodina, keď jej fotku opatruješ? — opýtal sa   Hanzelík.
    </tei:p>
    <tei:p>
     — Nuž, ono... bola mi blízka... verenica.
    </tei:p>
    <tei:p>
     Nikita zosmutnel — no jeho smútok trval iba chvíľu. Potom mu   zapálené oči zablýskali: — Odvtedy mám jej obrázok vždy pri sebe.   Pomáha mi.
    </tei:p>
    <tei:p>
     Pri Nikitovom rozprávaní spomenul si Jožo nevdojak na Vierku. Čo   robí? Či sa ešte hnevá, že ju tak odbili...? Dlho mu neschádzalo z   mysle tenké dievčatko s nebovými očami a s vrkôčikmi ako myšacie   chvostíky.
    </tei:p>
    <tei:p>
     Ale Gabovi o tom nepovedal, vysmiala by sa mu tá márnosť   šedivá...
    </tei:p>
    <tei:p>
     Pod Suchým vrchom okolo tábora teda stávali stráže. Vymieňali sa   všetci rad-radom.
    </tei:p>
    <tei:p>
     Dobre bolo no stráži, keď bolo tiché počasie. Ale vo fujavici   prekračovať z nohy na nohu nebolo najpríjemnejšie. Ak si niektorý   nedal pozor, prišiel do zemľanky s omrznutými nohami či ušami.
    </tei:p>
    <tei:p>
     Ani Joža táto galiba neobišla.
    </tei:p>
    <tei:p>
     Jedného dňa mal určenú stráž hneď nad ránom. Vonku zúrila   fujavica. Padajúci sneh rozmetával vietor ako divý. Strhával snehové   chumáče, metal ich a kopil do perín závejov. A práve pred vchodom do   zemľanky sa snehu navŕšilo na fúry. Kto chcel vyjsť, musel si   prekopať tunel.
    </tei:p>
    <tei:p>
     Jožo sa konečne dostal von. Hoci mal na sebe otcov kepeň, mráz ho   zaštípal, akoby bol holý.
    </tei:p>
    <tei:p>
     — Bŕŕŕ... — zatriaslo ho v prvom momente.
    </tei:p>
    <tei:p>
     Jožo sa začal prechádzať, no v hlbokom snehu sa nohy len ťažko   pohybovali. A pravá topánka akosi tlačila.
    </tei:p>
    <tei:p>
     „To nič, iste som si zle omotal onucu,“ pomyslel si. Zišiel dolu   svahom k starej jedli. Okolo hrubého kmeňa vietor navial snehový val,   za ktorým bolo závetrie. Iba mráz štípal, ale to nebolo nič proti   vetru. Jožo sa utiahol ku kmeňu, iba hlava mu trčala spoza záveja.   Očami sliedil dookola, nezabudol, že je v službe a má veľkú   zodpovednosť. Takéto chvíle mal rád, cítil sa dospelý.
    </tei:p>
    <tei:p>
     V nečase sa strážna služba vymieňala každú hodinu.
    </tei:p>
    <tei:p>
     Ale aj hodina bola dlhá, lebo minúty sa plazili veľmi pomaly.
    </tei:p>
    <tei:p>
     Chlapec kľučal pod jedľou za závejovým valom a automat držal   obidvoma rukami. Pred očami sa mu kudlili chuchvalce pary, ktorú   vydychoval, para sa usádzala na chlopniach vyhrnutého goliera a   premieňala sa na biely srieň. Chĺpky súkna pokrývala vrstvička   ľadu.
    </tei:p>
    <tei:p>
     Jožo mal len jedno na mysli: „Si na stráži! Dávaj pozor!“
    </tei:p>
    <tei:p>
     Spočiatku to bolo silné, dávaj pozor, dávaj pozor, no otcov kepeň   bol veľký, dalo sa doň okrútiť a čoraz lepšie hrial. A to dávaj   pozor, dávaj pozor slablo. Chcelo sa mu driemať a to dávaj pozor sa   čoraz slabšie ozývalo odkiaľsi hlboko spod kepeňa. Musel sa uštipnúť   do ruky, čo je to so mnou, do frasa! Prebral sa, oči pretrel studeným   snehom a sliedil okolo seba. No akokoľvek sa namáhal hľadieť do   fujavice, neprenikol zrakom jej hustý, metajúci sa závoj.
    </tei:p>
    <tei:p>
     Takto vydržal, kým sa od bunkrov neozvalo slabo doliehajúce   volanie:
    </tei:p>
    <tei:p>
     — Jožo...! Jožo...!
    </tei:p>
    <tei:p>
     Potešil sa. Vedel, je to výmena.
    </tei:p>
    <tei:p>
     Vstal, pravú nohu cítil akúsi drevenú. Akoby ani nebola jeho.   Pomyslel si: „Zdrevenela dlhým kľučaním.“
    </tei:p>
    <tei:p>
     Až cestou do veliteľskej zemľanky mu prišlo na um, že noha mohla   omrznúť. Stávalo sa, že jeden prišiel s bielym uchom, druhý s   omrznutými prstami. Poznal to a zľakol sa.
    </tei:p>
    <tei:p>
     Keď prišiel do zemľanky, dostal šálku čučoriedkového čaju.
    </tei:p>
    <tei:p>
     — Na...! Vy mrzol si!
    </tei:p>
    <tei:p>
     Šálka čaju s dvoma varenými zemiakmi boli zároveň aj skromnými   raňajkami. Jožo bol hladný ako vlk. Chcel jesť, ale stále musel   myslieť na nohu: „Drevená noha... drevená noha!“
    </tei:p>
    <tei:p>
     Rýchlo sa vyzul, odmotal onucku. A naozaj: Noha od prstov skoro po   členok bola biela.
    </tei:p>
    <tei:p>
     — Krindapána!
    </tei:p>
    <tei:p>
     — Vrtiak má masť! — zvolal Nikita a už aj vybehol, aby „od   susedov“ doviedol medika. Vrtiak rýchle vyviedol Joža von a začal mu   omrznutú nohu šúchať snehom. Drhol ju, že mu perličky vystúpili na   čelo. Hundral pritom:
    </tei:p>
    <tei:p>
     — Fuj! Či si necítil?
    </tei:p>
    <tei:p>
     — Cítil som, že ma topánka tlačí, ale... — priznával sa chlapec,   zasekujúc zuby, lebo do nohy začala prúdiť krv a cítil pálčivú,   trhavú bolesť.
    </tei:p>
    <tei:p>
     — Ty... — nevedel mu medik prísť na meno. — Cíti, že ho tlačí... A   kde topánka tlačí, tam noha chytro omrzne.
    </tei:p>
    <tei:p>
     Noha bolela viac a viac, zapuchla a koža sa odula. Navrel veľký   vodnatý pľuzgier.
    </tei:p>
    <tei:p>
     — Poležíš si, bratku, — hovoril Vrtiak, keď omrzlinu natieral   hnedou masťou.
    </tei:p>
    <tei:p>
     Joža spočiatku bolesť a horúčka morili, noha bola ťažká, akoby z   olova. Neskoršie omrznutá časť začala hnisať. Medik ju denne prezeral   a balil do teplých handier.
    </tei:p>
    <tei:p>
     Chlapec nesmel vyjsť spod zeme, a to bol preň veľký kríž.
    </tei:p>
    <tei:p>
     — Poď sem, Jozef! — volával Nikita chlapca, keď videl, že sedí   zvädnutý v kútiku na priči. Cítil, že ho musí trochu rozptýliť, aby   nemyslel iba na boľavú nohu.
    </tei:p>
    <tei:p>
     Jožo sa začal zaujímať o vysielačku. Okrem toho jeho povinnosťou   bolo udržiavať oheň. A prikladal usilovne. Nestalo sa mu, žeby   ohnisko vychladlo.
    </tei:p>
    <tei:p>
     Nikita naučil chlapca Morseovu abecedu. To bol prvý schodík k   pochopeniu tajomstva malej plechovej skrinky. Jožo si opakoval:   ti-tá-tá... tá-ti-ti-ti... ti-ti-ti... tá-tá-tá.
    </tei:p>
    <tei:p>
     Potom dostal na uši slúchadlá a snažil sa zachytiť vysielané   zprávy, rozoznávať značky. Značil ich na papier nahrubo zastrúhanou   ceruzou. Spočiatku mu to neveľmi išlo, hotová bieda; zo slova   zachytil jeden alebo dva znaky. Ale čím viac sa vysielačkou zaoberal,   tým viac sa zdokonaľoval.
    </tei:p>
    <tei:p>
     Nikita sa len usmieval a opakoval: — Dobre, Jozef, dobre!
    </tei:p>
    <tei:p>
     Keď Jožo nadobudol v „chytaní“ prax, začal ho Nikita zaúčať do   narábania s telegrafným kľúčom.
    </tei:p>
    <tei:p>
     — Jemne, koncami prstov vyklepávaj, — poučoval ho. A keď chlapec   nevedel sám na to prísť, ako dosiahnuť väčšiu rýchlosť a hybkosť   ruky, ukazoval mu, vodil mu ruku.
    </tei:p>
    <tei:p>
     Kým sa chlapec „trápil“ nad vysielačkou, Nikita si prespevoval. On   bol najveselší obyvateľ veliteľskej zemľanky.
    </tei:p>
    <tei:p>
     Najčastejšie si nôtil o Čapajevovi:
    </tei:p>
    <tei:p>
     <tei:emph>
      Guľal po Uralu Čapajev — geroj,
     </tei:emph>
    </tei:p>
    <tei:p>
     <tei:emph>
      on sokolom rvalsia s polkami na boj.
     </tei:emph>
    </tei:p>
    <tei:p>
     <tei:emph>
      Vperiod vy, tovarišči, ne smejte otstupať.
     </tei:emph>
    </tei:p>
    <tei:p>
     <tei:emph>
      Čapajevci smelo privykli umirať.
     </tei:emph>
    </tei:p>
    <tei:p>
     <tei:emph>
      Blesnuli štyki, my vsie grianuli „urá“ —
     </tei:emph>
    </tei:p>
    <tei:p>
     <tei:emph>
      i, brosiv okopy, bežali junkera.
     </tei:emph>
    </tei:p>
    <tei:p>
     — Pekná pieseň, — chválil Jožo a naozaj sa mu páčila. Obyčajne   prestal vyklopávať morseovku a započúval sa do melódie.
    </tei:p>
    <tei:p>
     — Páči sa ti...? Ten Čapajev naozaj žil a bol to skutočný   hrdina.
    </tei:p>
    <tei:p>
     — Nauč nás ju, — prosil Jožo.
    </tei:p>
    <tei:p>
     Chlapci sa naučili Čapajeva, a keď si prespevovali, dávali sa k   nim aj ostatní. Keď nie slovami, tak aspoň bručaním.
    </tei:p>
    <tei:p>
     Omrznutá noha sa hojila veľmi pomaly. Zhnisané miesta boli veľmi   bolestivé. Okolie rany začalo svrbieť.
    </tei:p>
    <tei:p>
     — Svrbenie je znak hojenia, — hovorieval medik Vrtiak, keď bol   Jožo netrpezlivý. — To je dobrý znak.
    </tei:p>
    <tei:p>
     Jožo už poznal celý mechanizmus vysielačky a Nikita ho nechal   samostatne vysielať i prijímať zprávy.
    </tei:p>
    <tei:p>
     Ale čím viac bol Jožo zaujatý plechovou skrinkou, tým častejšie   naň Gabriel gánil a odťahoval sa do kúta. Závistivo hľadel na svojho   priateľa, ktorého Nikita takto vyznačil. Aj on by sa bol rád „pohral“   s Morseovými značkami, ale Nikita ho nikdy nezavolal. Pomaly začal   Jožovi závidieť aj omrznutú nohu, lebo veril, že mu práve ona   dopomohla zblížiť sa s mašinkou.
    </tei:p>
    <tei:p>
     Raz, keď sedeli spolu na priči, vyhŕklo z Gaba:
    </tei:p>
    <tei:p>
     — Všetko sa ti darí... Ešte aj omrznutá noha ti doniesla   šťastie.
    </tei:p>
    <tei:p>
     Jožo zadivene pozrel na priateľa, potom na nohu, zababušenú do   veľkého farbistého zbytku flanelovej košele. Veru poriadne   šťastie.
    </tei:p>
    <tei:p>
     — Prečo?
    </tei:p>
    <tei:p>
     — Márnosť, ešte sa pýta... Tebe Nikita všetko poukazoval, a mňa   nikdy nezavolal, — vybuchol Gabo.
    </tei:p>
    <tei:p>
     — A mňa volal? — zasmial sa Jožo. — Sám som začal obkukávať.
    </tei:p>
    <tei:p>
     — Ale na mňa sa ani neobzrie, — zveličoval Gabriel, šparchajúc   akousi triesočkou machovej upchávanky na stene zrubu.
    </tei:p>
    <tei:p>
     — Netáraj! Uvidíš, ako sa Nikitinko zasmeje, keď mu to poviem.   Smiešne!
    </tei:p>
    <tei:p>
     A Nikita sa naozaj veselo rozosmial:
    </tei:p>
    <tei:p>
     — Ľaľa, či ste sa pobláznili, chlapčiská? Ešte sa pre vysielačku   pobijú!
    </tei:p>
    <tei:p>
     Gabo bol zapálený až po korienky vlasov.
    </tei:p>
    <tei:p>
     Aj sa hanbil, aj bol rád.
    </tei:p>
    <tei:p>
     — Jozefa som z dlhej chvíle zamestnal. Noha ho bolela, nuž aby   zabudol na bolesť. Ani dym v očiach tak necítil, keď sa babral s   vysielačkou. Nuž tak...
    </tei:p>
    <tei:p>
     — Ale keď Gabo chce... — prosil Jožo za priateľa.
    </tei:p>
    <tei:p>
     — Jasné...! Keď chce, môže.
    </tei:p>
    <tei:p>
     Odvtedy sa aj Gabriel cítil šťastný, nepociťoval domnelú krivdu,   už si nenamýšľal, že je odstrkovaný. Aj on mohol siahnuť na   elektrónku, ktorá žiarila čarovným svetlom.
    </tei:p>
    <tei:p>
     Zima pomaly uvoľňovala ľadové putá. Tu, vysoko v horách, pod silou   slnečných lúčov začal sa sneh meniť na zrnitý, podobný kryštálovému   cukru. V úžľabinách spod snehových jazykov zurčali veselé   potôčiky.
    </tei:p>
    <tei:p>
     Dolu v dolinách bolo vidieť, ako sa tmavé škvrny kopnejúcej zeme   očividne zväčšujú, rozrastajú.
    </tei:p>
    <tei:p>
     Nad kľukatým Váhom bolo zrána vidno hustú hmlu, ktorá sa neskoršie   zdvihla a rozplynula.
    </tei:p>
    <tei:p>
     Jožo už mohol chodiť. Konečne pominuli tie dlhé, otupné dni.   Omrznutú nohu si však musel chrániť, lebo omrzliny sa rady vracajú.   Preto mu veliteľ Šimák zakázal zúčastniť sa na akejkoľvek akcii a   pridelil ho Nikitovi za pomocníka.
    </tei:p>
    <tei:p>
     — A či mi bude noty pred nosom pridŕžať? — smial sa Nikita   Vladimirovič.
    </tei:p>
    <tei:p>
     — Nesmej sa, možno sa mu zíde, čo sa pri tebe naučí, — povedal   Šimák.
    </tei:p>
    <tei:p>
     A tak Jožo sedával pri Nikitovi a pozoroval každý jeho pohyb. Ako   dokonale už poznal tú jeho tvár; záhyb, každú vrásku, každé mihnutie.   Podľa najmenšieho trhnutia svalov vycítil obsah prijímanej zprávy.   Dobrá a či zlá.
    </tei:p>
    <tei:p>
     Istého dňa zišiel oddiel do doliny znepokojovať presunujúce sa   nepriateľské jednotky.
    </tei:p>
    <tei:p>
     Nikita s Jožom sedeli v zemľanke, dvercia mali otvorené. Vonku sa   slniečko borilo s miznúcim snehom.
    </tei:p>
    <tei:p>
     Nikita má na ušiach čierne slúchadlá, jeho tvár je sústredená.   Každý sval je napätý. Dva prsty ľavej ruky otáčajú čiernym gombíkom   na prístroji. Zrazu ustrnú, akoby vytesané z kameňa. Tvár sa šíri a   ústa, orámované čiernymi fúzmi, sa otvárajú doširoka.
    </tei:p>
    <tei:p>
     — Píš! Píš!... Braček, nože! — chytil Nikita voľnou rukou chlapca   za lakeť.
    </tei:p>
    <tei:p>
     A už aj diktuje zprávu:
    </tei:p>
    <tei:p>
     „Volá Sergej... volá Sergej... Ofenzíva od Mikuláša sa začala.   Pripraviť sa! Pripraviť sa!... Volá Sergej!...“
    </tei:p>
    <tei:p>
     Nikita si strhol slúchadlá. Strhol si ich, vyskočil, chytil   pomocníka mocnými rukami a poriadne ním zatriasol.
    </tei:p>
    <tei:p>
     — Počuj, chlapče! Už sa pohli... Ako sú len blízko! Onedlho   počujeme naše drahé kaťuše. Možno ešte dnes, možno zajtra.
    </tei:p>
    <tei:p>
     Bola to veľká zpráva, vzpružila celý oddiel, keď sa vrátil z   doliny.
    </tei:p>
    <tei:p>
     Konečne!
    </tei:p>
    <tei:p>
     — Nebude dlho trvať a budeme môcť zísť do dediny, do všetkých   dedín a miest, — tešili sa všetci.
    </tei:p>
    <tei:p>
     No pritom vedeli, že teraz prišla ich chvíľa. Celú zimu čakali na   túto chvíľu! V nej bude zmysel ich útrap. Musia pomáhať postupujúcej   víťaznej armáde, musia znemožniť nepriateľovi pokojný ústup.
    </tei:p>
    <tei:p>
     Oddiel mal dať nepriateľovi s lebkou a hnátmi v erbe posledný   úder. A ten úder musí byť poriadny.
    </tei:p>
    <tei:p>
     Vo veliteľskej zemľanke bola ešte toho večera porada štábu.
    </tei:p>
    <tei:p>
     — Treba sa pripraviť, vyzýval Sergej, — začal poradu veliteľ   oddielu.
    </tei:p>
    <tei:p>
     — Treba, treba... — ochotne súhlasili všetci a ich tváre mali   neobyčajne vážny a dôstojný výraz.
    </tei:p>
    <tei:p>
     — Most im pred nosom vyhodíme. — Chorvát mal už plán pripravený.   Celé noci rozmýšľal, čo spraviť a ako to spraviť. Most, jediná   ústupová cesta! — Kým postavia pontóny — ak im nejaké ostali — budú   mať krasnoarmejcov na krku.
    </tei:p>
    <tei:p>
     Hej, železný most cez rieku bol dôležitým objektom. Viedla cezeň   široká hradská, ktorú nepriateľ zaručene použije pri ústupe. Bez   mosta bude ústup aspoň na čas znemožnený.
    </tei:p>
    <tei:p>
     — To bude naša korunná akcia!
    </tei:p>
    <tei:p>
     — Ja som navrhol, ja to vykonám, — prihlásil sa Chorvát. —   Dovoľte, aby som ja popodkladal nálože pod nosníky.
    </tei:p>
    <tei:p>
     Chlapi sa popozerali po sebe.
    </tei:p>
    <tei:p>
     — Nuž, keď sám chceš, prijímame, — prikývol Šimák. — Vyber si   druhov, ktorí ti pomôžu. Pravda, celý oddiel zíde nižšie, aby bol   poruke a mohol účinne zasiahnuť.
    </tei:p>
    <tei:p>
     Plán potom podrobne vypracovali a oddiel čakal na rozkaz:   Vyraziť!
    </tei:p>
    <tei:p>
     Bola už noc. Jožo nespal. Ležal na priči medzi otcom a Gabrielom.   Ležisko bolo tesné, preto ležal nepohodlne na boku. Tvrdé lôžko ho   tlačilo, hoci bol naň zvyknutý. V opačnom rohu ktosi chrápal, akoby   drevo pílil.
    </tei:p>
    <tei:p>
     Jožo rozmýšľal. Hlavu mal plnú jedinej myšlienky: Otec podmínuje   most! Otec...! Môže sa mu dačo stať, to už nie je žart. A napokon sa   rozhodol: Musí ho zobrať so sebou! Musí byť pri ňom!
    </tei:p>
    <tei:p>
     — Otec...
    </tei:p>
    <tei:p>
     Nič. Tichý šepot otca nezobudil. Prvá skúška sa nevydarila, otec   spal tvrdo. Ako len môže tak spať pred akciou!
    </tei:p>
    <tei:p>
     — Otec, — naklonil sa k otcovmu uchu. Pritom zľahka položil ruku   na široké plece. Počul zastenanie, otcovo telo sa pohlo.
    </tei:p>
    <tei:p>
     — Čo je?
    </tei:p>
    <tei:p>
     — Vezmeš ma k mostu?
    </tei:p>
    <tei:p>
     — Spi!
    </tei:p>
    <tei:p>
     — Budem, otec, len mi povedz, či ma vezmeš, — naliehal   chlapec.
    </tei:p>
    <tei:p>
     — To nie je hračka.
    </tei:p>
    <tei:p>
     — Ty mi vždy rovnako vravíš, otec.
    </tei:p>
    <tei:p>
     — Ty hlaváň... Však ráno uvidíme.
    </tei:p>
    <tei:p>
     Ale Jožo už vedel: otec ho iste vezme so sebou.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Most
     </tei:hi>
    </tei:head>
    <tei:p>
     <tei:hi>
      D
     </tei:hi>
     ávno bolo po Mateji.
    </tei:p>
    <tei:p>
     A ľudové príslovie hovorí, že Matej ľady láme.
    </tei:p>
    <tei:p>
     Toho roku síce ľady prežili Mateja, no nie nadlho. Pohli sa,   odkuli hladinu Váhu. Popod most teraz tiekla mútna voda s temným,   zlovestným hukotom. Narážala na vlnolamy pilierov a penila sa. Po   moste chodí stráž. Kapucňa nepremokavej havelky, podšitej zajačou   kožou, je stiahnutá hlboko do zožltnutej tváre.
    </tei:p>
    <tei:p>
     Ináč brehy rieky sa zdajú v rannom šere tiché, bez života.   Ošarpaný domec, ktorý je neďaleko mosta na druhom brehu, má tmavé   okná a zdá sa, že je neobývaný.
    </tei:p>
    <tei:p>
     Len z diaľky, odniekiaľ spoza turianskej fabriky, počuť dunenie.   Dunenie, ale akési zvláštne, temné, hluché bubnovanie. Výbuchy   nasledujú husto jeden za druhým: Bum-bum-bum-búúúm... Mnoho ich je,   strašne mnoho. Potom je chvíľku ticho a zase nové dunenie.
    </tei:p>
    <tei:p>
     Strážny na moste je úplne zaujatý týmto čudným dunením. Strháva sa   v chôdzi ako v nepokojnom spánku a hľadí tým smerom, odkiaľ prichádza   zvuk. Iste pozná to dunenie, zaručene ho pozná, veď ho prenasleduje   odďaleka. Zaručene vie, že to bubnujú kaťuše. A toto poznanie ho   desí, zalieva ho studeným potom.
    </tei:p>
    <tei:p>
     Ale nech ho desí, nech ho celého roztrasie. Čo vlastne hľadá v   cudzích krajinách, čo nesedí doma! A možno, že by aj rád sedel doma,   ale nemohol, bola to diabolská sila, čo ich vyhnala ta von, dobýjať   cudzie mestá a dediny.
    </tei:p>
    <tei:p>
     A teraz im kaťuše, tie ruské organy, vyhrávajú strašný pochod na   ústup.
    </tei:p>
    <tei:p>
     Okuté baganče ustrašeného strážneho dupocú na mostovinách. Ich   pravidelný dupot odpočítava čas: Huk... huk... huk...
    </tei:p>
    <tei:p>
     Strážny vo fľakovanej nepremokavej havelke prišiel až na okraj   mosta. Prišiel na okraj a práve sa chcel obrátiť, keď spoza vysokého   násypu vyskočili dvaja chlapi. Dve hory. Strážny sa nestačil brániť,   ba nestačil ani strhnúť z pleca automat, ktorý mu visel hlavňou k   zemi. Tak zrazu vyrástli pred ním dve hory a železné ruky schýlili   tenké telo, zlomili v páse, iné mu začapili tvár, že ani dýchať   nemohol.
    </tei:p>
    <tei:p>
     Celý prepad trval iba okamih. Skupina sa znova skryla za násyp. A   o chvíľočku zase kráča po mostovinách strážny. Havelka s kapucňou,   čižmy, automat zavesený dolu hlavňou na pleci. Na pohľad všetko v   poriadku. Strážny však neprechádza celým mostom, zájde iba do   polovičky a obracia sa späť. A nespúšťa oči z tichého domca na druhom   brehu.
    </tei:p>
    <tei:p>
     Zatiaľ skutočného strážcu poviazali železné ruky.
    </tei:p>
    <tei:p>
     Dunenie z diaľky na chvíľu prestalo.
    </tei:p>
    <tei:p>
     — Naši postupujú; kaťuše vykonali svoje! — trel si ruky Nikita.   Tvár mu svietila nevídaným jasom. V hlase kaťúš sa mu ozval hlas   rodnej zeme, hlas Ukrajiny, hlas Uralu, hlas mátušky Moskvy. Nikita   už nemohol vydržať pri vysielačke, nemohol, nemal sily. Sám sa večer   ponúkol Chorvátovi, že pôjde s ním:
    </tei:p>
    <tei:p>
     — Vieš, Andrej, s vysielačkou som už dobojoval. Skúsim, či som   nezabudol automat držať, granáty hádzať. Vezmi ma so sebou,   Andrej.
    </tei:p>
    <tei:p>
     Chorvát rád prijal Nikitu do družstva, ktoré bude dobýjať most.   Vedel, že lepšieho by nenašiel.
    </tei:p>
    <tei:p>
     Teraz si Jožov otec opásal okolo bedier šedivé šnúry, vzal konopné   vrecko, plné ekrazitových náloží. A Jožo hľadí naň vyjavenými očami a   šnúry sa mu zdajú šedivými hadmi, čo opásali jeho otca. Ale už ho   nevidí, otec šibol pod most, musí konať rýchle. Istými pohybmi sa   šmýka po hrubom nosníku.
    </tei:p>
    <tei:p>
     Po moste prebehlo osobné auto šedivej farby. Napredu viala   zástavka s hákovým krížom. Auto letelo odtiaľ, odkiaľ sa ozývalo   dunenie kaťúš.
    </tei:p>
    <tei:p>
     Strážny nedbalým hodením ruky zasalutoval. Veď armáda, ktorej   príslušníka teraz zastupuje, už nevie ozajstne po vojensky pozdraviť.   Na také pozdravenie treba mať silnú vieru vo víťazstvo, silnú vieru a   neotrasenú morálku. A víťazstvo je kaput. Morálka je tiež kaput.   Alles kaput! Preto netreba poriadne po vojensky zasalutovať, možno   kašlať na všetko.
    </tei:p>
    <tei:p>
     — Loď sa topí, potkany utekajú, — zasmial sa strážny.
    </tei:p>
    <tei:p>
     A pod násypom sa krčia postavy. Zbrane sú pripravené. Telá sú   napäté ku skoku, ak bude treba.
    </tei:p>
    <tei:p>
     Ranný súmrak redne. Svetlý deň víťazí nad nocou. Ale nemusel by sa   tak ponáhľať, dnes by sa nemusel.
    </tei:p>
    <tei:p>
     Chorvát sa šmýka po nosníkoch, od traverzy k traverze, od piliera   k pilieru. A keď sa nešmýka, podkladá žlté nálože, spája ich šedivými   šnúrami. Na čele sa mu perlí pot.
    </tei:p>
    <tei:p>
     — Mal by už skončiť. Svetlo je nebezpečné, — starostí sa Gabrielov   otec.
    </tei:p>
    <tei:p>
     A Jožo si od vzrušenia a netrpezlivosti nechty ohrýza. Bojí sa,   zrazu sa bojí o otca.
    </tei:p>
    <tei:p>
     — Mal by, — prikyvuje Nikita, pozerajúc na hodinky. — Už vyše   štvrť hodiny je tam.
    </tei:p>
    <tei:p>
     Švrť hodiny!
    </tei:p>
    <tei:p>
     „A mne sa to zdá aspoň hodina,“ zhíkne Jožo v duchu.
    </tei:p>
    <tei:p>
     A Chorvát sa šmýka po nosníkoch a podkladá žlté nálože a pot sa mu   cícerkami rinie po tvári.
    </tei:p>
    <tei:p>
     Matúš nazrel ponad násyp a povedal:
    </tei:p>
    <tei:p>
     — Myslím, že sa už vracia.
    </tei:p>
    <tei:p>
     Chorvát rozmiestnil nálože pod traverzy, pospájal ich šnúrami.   Takto sa dostal až na druhý koniec mosta. Keď vykonal úlohu, driapal   sa po nosníku späť. Ustavične dával pozor, či ho niekto z druhého   brehu nepozoruje. Zrazu zazrel, ako z domca, ktorý stál neďaleko   mosta a zdal sa pustý, vyšli dve postavy. Na hlavách prilby, na   uniformách natiahnutá celtovina, strakato postriekaná.
    </tei:p>
    <tei:p>
     Vojaci jastria po moste.
    </tei:p>
    <tei:p>
     Chorvát sa prikrčil k nosníku, takmer splynul s ním, a ako len   vládal, liezol k brehu, bližšiemu k hore.
    </tei:p>
    <tei:p>
     No sliedivé oči vojakov spozorovali pohyb medzi mostovou   konštrukciou. Jeden zacielil puškou.
    </tei:p>
    <tei:p>
     Vtedy sa Chorvát dvoma skokmi dostal cez zábradlie a snažil sa   uniknúť za násyp.
    </tei:p>
    <tei:p>
     Bol sotva dvadsať metrov od skrýše, kde čakalo jeho družstvo, keď   zaznel výstrel. Výstrel spoza rieky... Za násyp doznel ako prudké   plesnutie dlaňami.
    </tei:p>
    <tei:p>
     Falošný strážny, ktorý z kraja mosta sledoval Chorváta, zmizol za   násypom.
    </tei:p>
    <tei:p>
     Vyčkávajúci partizáni vytreštili oči. Hlavy sa naddvihli nad   násyp, nedbajúc nebezpečenstva. Hľa, čo videli: Na moste leží   Chorvát, padol dolu tvárou, jedna ruka pod ním, druhá natiahnutá od   tela.
    </tei:p>
    <tei:p>
     A z domca na druhom brehu vybiehajú vojaci v sivozelených   uniformách. Alarm! Alarm! Jeden vybehol len v košeli, iný si cestou   zapína gombíky na blúze.
    </tei:p>
    <tei:p>
     Všetko, čo nasledovalo, sa odohralo v okamihu. Spoza násypu   vyskočil chlapec. Chorvátov syn.
    </tei:p>
    <tei:p>
     — Páliť!— zareval Nikita a sám sa vyhodil za chlapcom. Dostihol ho   dvoma obrovskými skokmi. Dostihol a strhol späť. A znova vyletel na   most, prikrčený bežal vedľa zábradlia k ležiacemu človekovi.
    </tei:p>
    <tei:p>
     Ostatní sypali strely na druhý breh. Musia ich zadržať, aby   neprišli na most, aby nemohli druhý raz vystreliť. Deväť automatov   chrlilo horúce olovo.
    </tei:p>
    <tei:p>
     Na druhom brehu sa spätili. Jeden sa skĺzol neprirodzeným pohybom   na zem. Ostatní hľadali úkryt, ktorý by ich chránil pred strelami.   Bolo vidno, paľba ich prekvapila a spôsobila medzi nimi zmätok.
    </tei:p>
    <tei:p>
     Zatiaľ Nikita dobehol k Chorvátovi a s námahou ho vliekol k   násypu. Nevládny človek je neobyčajne ťažký. Podarilo sa mu však   zatiahnuť ho na bezpečné miesto. Jožo sa hodil na bezvládne telo.   Celý sa triasol: — Otec... otecko! — Ako sa bál, že to zle skončí — a   skončilo. Hrdlo mal stiahnuté, nútilo ho do plaču, ale ani nevzlykol.   Po lícach mu stekali nemé slzy.
    </tei:p>
    <tei:p>
     Paľba prestala na Nikitov pokyn.
    </tei:p>
    <tei:p>
     — Počkajte, vbehnú nám do pasce! — povedal ešte zadychčaným   hlasom.
    </tei:p>
    <tei:p>
     Most bol podmínovaný, bolo treba iba stlačiť odpaľovací gombík.   Nuž, nech sa len poženú na most... Nech sa poženú... Poletia aj s ním   vysoko, vysoko do vzduchu.
    </tei:p>
    <tei:p>
     Skutočne...
    </tei:p>
    <tei:p>
     Postavy na druhom brehu sa pomaly jedna za druhou odlepovali od   zeme. A keď sa streľba neopakovala, rozbehli sa na most. Okuté čižmy   tupo udierali do mostovín. Boli skoro uprostred, keď Nikita žmurkol   na Hanzelíka.
    </tei:p>
    <tei:p>
     Mäkké stlačenie čierneho gombíka malo vzápätí ozvenu. Výbuch trhal   ušné bubienky, celé okolie sa naplnilo hrôzou.
    </tei:p>
    <tei:p>
     Most cez Váh už neslúžil fašistom. Nebolo už mosta, pýchy   Sučancov. Iba štyri sivé piliere trčali z vody, ktorá zhltla   pokrútené pozostatky hrdej železnej konštrukcie.
    </tei:p>
    <tei:p>
     Skupina partizánov sa chytro vzďaľovala do hory hlbokým jarkom.   Štyria niesli raneného na drúčkoch, vystlaných čečinou. Keď už boli v   bezpečí, hlboko v lese, zastavili sa, aby prezreli ranu. Bola malá,   na pravej strane pŕs.
    </tei:p>
    <tei:p>
     Potom sa pohli ďalej.
    </tei:p>
    <tei:p>
     — Pozorne ho neste! — napomínal nosičov Nikita. — Ty tam, nože   vykroč s ostatnými.
    </tei:p>
    <tei:p>
     Jožo kráčal za otcom. Len teraz si naplno uvedomoval, ako veľmi ho   ľúbi.
    </tei:p>
    <tei:p>
     „Len aby nezomrel,“ opakoval si v duchu. „Len aby nezomrel, čo by   si počala mama!“ Na tvári mu sedel smútok a vzrušenie, ktoré sa ho   zmocnilo, keď si uvedomil, ako blízko bol smrti.
    </tei:p>
    <tei:p>
     Smerovali do Bystrej doliny. Na jej okraji stála malá poľovnícka   chata. Zabudnutá a polorozpadnutá chata, ktorá teraz opäť ožila. Sem   sa presťahoval oddiel spod Suchého vrchu, aby bol bližšie k   nepriateľovi.
    </tei:p>
    <tei:p>
     Od východu sa ozývalo dunenie kanónov. Znelo už blízko, omnoho   bližšie ako bubnovanie kaťúš.
    </tei:p>
    <tei:p>
     V Bystrej doline už netrpezlivo očakávali Chorvátovo družstvo.   Počuli silný výbuch a vedeli, že úloha je splnená. No neočakávali, že   práve Chorváta donesú nevládneho, prevŕtaného nepriateľskou guľkou.   To teda neočakávali.
    </tei:p>
    <tei:p>
     Všetci sa zhŕkli okolo Vrtiaka.
    </tei:p>
    <tei:p>
     — Povedz pravdu, bude žiť? — prosil Jožo medika.
    </tei:p>
    <tei:p>
     — Bude, prečo by nežil...? Guľka síce prebehla pľúcami, ale srdce   neporanila, — vysvetľoval Vrtiak, uťahujúc biely obväz. — Našťastie   ani pľúca nepotrhala. Nezomrie, neboj sa.
    </tei:p>
    <tei:p>
     Jožovi dobre padli Vrtiakove isté slová, ale celkom im   nedôveroval, čo keď sa v tom ešte dobre nevyzná?
    </tei:p>
    <tei:p>
     Po ošetrení otec spokojne zaspal. Očividne so mu uľavilo.
    </tei:p>
    <tei:p>
     Chlapec sa nepohol od jeho lôžka. Držal otcovu tvrdú a horúcu   ruku, hľadel na zarastenú tvár, ktorá bola bledá, ale pokojná.
    </tei:p>
    <tei:p>
     — Jozef!
    </tei:p>
    <tei:p>
     Bol to Nikita. Stál za chlapcovým chrbtom, obidve ruky položil na   jeho plecia. Jožo vyvrátil hlavu, aby videl do Nikitovej tváre. Zdala   sa mu akási slávnostná.
    </tei:p>
    <tei:p>
     — Bol by som ťa zrúbal ako hada, — povedal Nikita teplým, mäkkým   hlasom. — Ale si chlap na mieste. Nikdy by som nebol uveril, že sa   vieš tak rýchlo rozhodnúť.
    </tei:p>
    <tei:p>
     Nikita sa sklonil nad chlapcovu hlavu a na vysoké čelo vtisol dva   hlasné bozky.
    </tei:p>
    <tei:p>
     Jožo ešte dlho cítil na čele horúce pery a šteklivú bradu. A práve   v tej chvíli sa mu chcelo plakať. Dlho nemohol prísť k slovu.   Nikitova pochvala ho hriala. Bol veľmi, veľmi šťastný.
    </tei:p>
    <tei:p>
     V noci skoro celý oddiel zišiel k hradskej. Jožo ostal pri otcovi.   Počúval s posvätným vzrušením ustavičné dunenie, ktoré doliehalo cez   drevené steny. Bol to pozdrav blížiacej sa slobody.
    </tei:p>
    <tei:p>
     Potom sa chlapcovi zatvorili oči. V sne si videl matku, ako ho   hladká po tvári a hovorí: „Môj syn, môj hrdina.“ Matkina tvár je   pekná, ešte nikdy ju takú krásnu nevidel. Akási zvláštna žiara z nej   sála a v očiach sa jej ligocú diamanty.
    </tei:p>
    <tei:p>
     „Mamička!“
    </tei:p>
    <tei:p>
     A ona, dobrá mať, hladká ho vyrobenou, drsnou rukou po vlasoch, po   lícach.
    </tei:p>
    <tei:p>
     Vtom sa Jožo strhol zo sna. Namiesto matkinej ruky, ktorá ho vo   sne hladkala, oblizuje mu tvár teplým jazykom Blesk.
    </tei:p>
    <tei:p>
     — Och, ty potvora ušatá!
    </tei:p>
    <tei:p>
     Otec ešte spal. Hlavu mal naklonenú a Jožo videl, že už nie je   taký bledý.
    </tei:p>
    <tei:p>
     Vonku neprestajne duneli výbuchy, strieľalo sa stále bližšie a   bližšie. Chlapcovi sa zdalo, že šrapnely musia dopadať niekde veľmi   blízko. A keď zahrmel výbuch, inštinktívne sa prikrčil. Do bojovej   muziky sa miešalo hučanie lietadiel, ktoré celú noc križovali   oblohu.
    </tei:p>
    <tei:p>
     Zrazu otec otvoril oči. Oči plné prekvapenia.
    </tei:p>
    <tei:p>
     Zdalo sa, že sa započúval.
    </tei:p>
    <tei:p>
     Ozvena práve roznášala hukot výbuchov a drobila ho na maličké   čiastočky.
    </tei:p>
    <tei:p>
     — Chvalabohu...! — zašepkal ranený a olizol si vysušené pery.   Namáhavo zdvihol hlavu s rozstrapatenými vlasmi, a keď videl syna,   schytil mu ruku a prudko, celou silou ju stisol: — Dožili sme sa,   Jožko!
    </tei:p>
    <tei:p>
     Potom mu tvár pokrivila bolesť, zatvoril oči a prudko   oddychoval.
    </tei:p>
    <tei:p>
     A na druhý deň, keď ospalé slnce nakuklo ponad Lysú, krasnoarmejci   oslobodili dedinu. Obec bola ušetrená bojov, lebo ustupujúcu   nepriateľskú armádu rozprášili v nočnej bitke pred rozbitým mostom a   pri prechode cez pontónovú lavičku.
    </tei:p>
   </tei:div>
   <tei:div type="chapter">
    <tei:head>
     <tei:hi>
      Nová jar
     </tei:hi>
    </tei:head>
    <tei:p>
     <tei:hi>
      J
     </tei:hi>
     ar sa rozvila v plnej svojej sile a kráse.
    </tei:p>
    <tei:p>
     Bola to radostná jar, ktorá doniesla ľudstvu pokoj. Vojna sa   skončila. Už nevybuchovali bomby, už neujúkali míny, ani neštekali   guľomety. Nastal pokoj, ľuďmi vytúžený mier.
    </tei:p>
    <tei:p>
     „Explózia“ stála naoko nedotknutá vojnou.
    </tei:p>
    <tei:p>
     Iba niekoľko šrapnelov dopadlo medzi černejúce múry. To boli tie,   ktoré videl Jožo cez ďalekohľad spod Suchého vrchu a ktoré ho tak   veľmi nastrašili.
    </tei:p>
    <tei:p>
     Zdá sa, že ani teraz, po vojne sa v „Explózii“ veľa nezmenilo. Iba   bujná tráva sa tejto jari ešte hustejšie rozrástla, že siaha miestami   zarovno s tmavými dierami, ktoré mali byť oknami.
    </tei:p>
    <tei:p>
     Chorvátovci už zasa boli všetci pokope.
    </tei:p>
    <tei:p>
     Matka Chorvátka, hneď ako prešiel front, sa vrátila so Zuzankou z   Kalníka, kde sa uchýlila k sestre. Doma už bol aj Jožov starší brat   Karol, poručík Prvého československého armádneho sboru. Pri chôdzi si   pomáhal paličkou, lebo do pravej nohy sa mu zavŕtala reuma.   Štyridsať-päťdesiatstupňové ruské zimy mu zapríčinili tento   neduh.
    </tei:p>
    <tei:p>
     Jožo večne visel na bratovi. Bolo jedinečné mať takého veľkého   brata. A ako sa len zmenil tento Karol odvtedy, čo ho posledný raz   videli. Ukrutne sa zmenil. Predtým bezstarostný mládenec, teraz   mohutná chlapina s fúziskami ako kozák. Aj veselosť sa z neho   vytratila.
    </tei:p>
    <tei:p>
     Jožo ho každú chvíľu domŕzal všakovými otázkami. Ako si prešiel na   ruskú stranu? A čo ste to fašistom vyviedli pri Bielej Gerkvi? Ako to   bolo pri Proskurove, minule si to len narýchlo porozprával. Ale   najviac Joža zaujímali ťažké boje pri Dukle. Karol povedal, že tu   spolu s krasnoarmejcami museli dobýjať každú piaď zeme a boli také   chvíle, keď ich kosili ako žito.
    </tei:p>
    <tei:p>
     Karol ukrutne zaujímavo rozprával, ale Jožovi sa vždy málilo.
    </tei:p>
    <tei:p>
     — Ty by si mohol napísať krásnu knihu, — vzdychal Jožo.
    </tei:p>
    <tei:p>
     — Veď možnože napíšem, — smial sa Karol, frontový poručík, a pri   smiechu sa mu naježili fúzy. Jožovi sa tie fúzy zdali aj smiešne, aj   veľkolepé. Raz tiež skúsi nechať si fúzy.
    </tei:p>
    <tei:p>
     Ale viac ako fúzy zaujímali Joža medaily, hviezdy a kríže, ktoré   sa hompáľali na rôznofarebných stuhách na Karolovej vojenskej blúze.   Už aj preto, že mu pripomínali Nikitu.
    </tei:p>
    <tei:p>
     — Túto hviezdu si kde dostal, Karolko? — bol zvedavý mladší   brat.
    </tei:p>
    <tei:p>
     Bola to hviezda „Pobeda“. Taká, akú mal aj Nikita.
    </tei:p>
    <tei:p>
     — Pri Bielej Cerkvi sme sa bili ako levy. Veď som ti už hovoril,   že som so svojím družstvom ukoristil nepriateľom tri guľomety.   Rozohnali sme celú čatu, utekali ako zajace... Vtedy ma vyznamenal   sám generál, veliteľ úseku.
    </tei:p>
    <tei:p>
     — Ozajstný generál? — čudoval sa Jožo a hviezda mu zasvietila,   akoby bola z číreho zlata.
    </tei:p>
    <tei:p>
     A tak musel Karol vyrozprávať histórie všetkých tých farebných   stúh a vyznamenaní, ktoré sa kolembali a zvonili na jeho hrudi.
    </tei:p>
    <tei:p>
     — Tento je za zničený tank, tento zasa za rozviedku v   nepriateľských líniách... — Bolo rozprávania neúrekom, lebo   vyznamenaní bolo tiež hodne. Jožo bol veľmi hrdý na brata.
    </tei:p>
    <tei:p>
     — Aj Nikita mal mnoho vyznamenaní, — spomínal Jožo bratovi   parašutistu. — Škoda, že si ho nepoznal. No sľúbil, že sa staví u   nás, keď sa bude vracať domov.
    </tei:p>
    <tei:p>
     Lebo Nikita Vladimirovič sa pridal k svojim a tašiel ďalej, hnať   ustupujúceho nepriateľa.
    </tei:p>
    <tei:p>
     „Za Lenu! Za všetkých našich ľudí!“
    </tei:p>
    <tei:p>
     S Nikitom šla väčšina oddielu. Aj Viedenčan Lidke, aj Šimák, ba aj   honelník Matúš.
    </tei:p>
    <tei:p>
     Chorvátovci ostali v dedine.
    </tei:p>
    <tei:p>
     — Treba obec viesť, treba liečiť rany. Niekto musí ostať!
    </tei:p>
    <tei:p>
     A tak robotník Chorvát ostal a ľudia si ho zvolili za predsedu   národného výboru.
    </tei:p>
    <tei:p>
     Potom sa vrátili aj tí, čo išli s Nikitom. Veliteľ oddielu spod   Suchého vrchu už znova učí, hoci okná na škole sú ešte vybité a   lavice sa dajú používať len spolovice. Len honelník Matúš sa   nevrátil. Nevrátil sa, padol kdesi na Morave a priatelia z oddielu   urobili na jeho hrobe mohylu...
    </tei:p>
    <tei:p>
     A Jožo každým dňom vyčkáva, kedy sa v „Explózii“ zastaví   Nikita.
    </tei:p>
    <tei:p>
     Pevne verí, že raz zazrie veľké nákladné auto, ozdobené červenou   zástavkou na chladiči. Auto zastane a z neho vyskočí on, Nikita   Vladimirovič. Vyznamenania už nebude schovávať v batohu, ale budú mu   krášliť hruď. Bude už oholený a zaiste bude mať aj novú uniformu.
    </tei:p>
    <tei:p>
     No namiesto Nikitu prišla iba karotka písaná azbukou. Matka ju   podala Karolovi, lebo vedel dobre po rusky.
    </tei:p>
    <tei:p>
     — Na, čítaj!
    </tei:p>
    <tei:p>
     A Karol prečítal:
    </tei:p>
    <tei:p>
     „Môj milý druh Andrej!“
    </tei:p>
    <tei:p>
     Lístok teda patrí Jožovmu otcovi. Karol číta ďalej:
    </tei:p>
    <tei:p>
     „Pozdravujem Teba i všetkých z oddielu, ktorým môžeš odovzdať môj   pozdrav. Zvlášť Jozefa pozdravujem. Čo robí to smelé chlapčisko?   Chcel som vás navštíviť, veľmi som vás chcel vidieť, no naša   spiatočná cesta povedie ďaleko od „Explózie“. Vraciame sa cez Poľsko,   kratšou cestou. Škoda, že sa už neuvidíme. Veľa sme spolu prežili,   boli by sme si mali o čom rozprávať a na čo spomínať. Ale aj domov sa   treba ponáhľať. Treba stavať. Znova pôjdem pod Ural a budem pomáhať   čo najrýchlejšie vybudovať, čo fašisti rozbili.
    </tei:p>
    <tei:p>
     Neskoršie vám napíšem viac a vy na mňa tiež nezabudnite!“
    </tei:p>
    <tei:p>
     Nikita Vladimirovič.
    </tei:p>
    <tei:p>
     — Tak teda nepríde Nikitinko, — zosmutnel Jožo. Ako sa tešil, že   mu porozpráva, kde chodil odvtedy, čo sa rozlúčili. Iste aj otec bude   želieť, že Nikitu už viacej neuvidí.
    </tei:p>
    <tei:p>
     Jožo nevydržal so zprávou doma. Rozbehol sa do tehelne, musí   Gabrielovi oznámiť, že Nikita sa už vracia domov, ale cez Poľsko.
    </tei:p>
    <tei:p>
     Šiel okolo Bukovinky. Z húštín vychádzala silná vôňa bylín, ktoré   jar vzkriesila k novému životu. Nad hebkou striebristou trávou   naháňali sa pestré motýle. Na ich krídlach sa odrážal zlatý jas   slnka.
    </tei:p>
    <tei:p>
     Keď sa na jeseň Jožo lúčil s týmto milým prostredím, život v   Bukovinke práve dozrel a chystal sa na spánok — a teraz, hľa, znova   všetko ožilo. Radostne sa rozvíjajú mladé dubce, bučky, i hraby a   kalina. Jar aj sem priniesla víťazstvo.
    </tei:p>
    <tei:p>
     Nad hlavou mu zaškriekala sojka.
    </tei:p>
    <tei:p>
     Bol už neďaleko tehelne, keď sa za ním ozval brechot psa. Obzrel   sa a zastal. Blesk za ním uháňal dlhými skokmi.
    </tei:p>
    <tei:p>
     — Či nemôžeš bezo mňa vydržať? — dohováral vlčiakovi. No sám bol   rád tejto psej prítulnosti. Chytil ho rukou za obojok a tak obidvaja   prišli k bielemu domku za tehelňou.
    </tei:p>
    <tei:p>
     Zahvízdal starý signál, tri dlhé, tri krátke, no namiesto Gaba   vyšla jeho matka.
    </tei:p>
    <tei:p>
     — Gabo je doma?
    </tei:p>
    <tei:p>
     — Tam, — ukázala na hlavnú budovu tehelne. — Opravujú, aby mohli   začať pracovať.
    </tei:p>
    <tei:p>
     Keď nepriateľskí vojaci videli, že robotníci neprichádzajú do   tehelne, že stroje stoja a z komínov sa nedymí, veľmi sa rozhorčili.   Nadávky sa sypali ako dážď. Potrebovali tehlu na zákopy, bunkre a   opevnenia a tehliari sa vyparili, akoby sa rovno pod zem   prepadli.
    </tei:p>
    <tei:p>
     — Sabotáž! — vrieskal vysoký, suchý oficier.
    </tei:p>
    <tei:p>
     — Sabotáž! — opakovali po ňom ostatní.
    </tei:p>
    <tei:p>
     Keď sa po dvojnásobnom vybubnovaní v dedine nik nedostavil do   práce, oficier rozkázal podmínovať kruhovú pec.
    </tei:p>
    <tei:p>
     — Keď nepracuje pre nás, nebude pre nikoho! — kričal.
    </tei:p>
    <tei:p>
     Našťastie podmínovanie nespravili dobre, aj toto zbabrali,   chumaji. Pec nebola usmrtená, iba ranená.
    </tei:p>
    <tei:p>
     Teraz po vojne sa tehliari poschádzali a vysúkali rukávy.   Ponaprávali, čo bolo pokazené. Časti, ktoré výbuch rozmetal,   vymenili, nahradili novými.
    </tei:p>
    <tei:p>
     Aj Gabriel s otcom pomáhali.
    </tei:p>
    <tei:p>
     A tak Jožo našiel Gaba v montérkach, celého začierneného. Ani   ostatní nevyzerali ináč.
    </tei:p>
    <tei:p>
     — Vitaj! — privítal Gabo priateľa. — Vari si prišiel pomáhať?
    </tei:p>
    <tei:p>
     — Keby som bol vedel, že aj ty...bol by som tu už dávno, — povedal   Jožo. Začervenal sa, lebo ho mrzelo, že na to sám neprišiel.
    </tei:p>
    <tei:p>
     — Zaobišli sme sa aj bez teba... Za štyri-päť dní to rozkrútime, —   povedal Gabriel a zatváril sa veľmi dôležito.
    </tei:p>
    <tei:p>
     — Hovoríš ako inžinier, — zamiešal sa do rozhovoru chlapcov otec   Hanzelík. On viedol opravné práce. — Ale ako zlý inžinier, chlapče...   Keď Jožo chce, nech len príde. Teraz je každá pomoc vzácna.
    </tei:p>
    <tei:p>
     — Dobre, zajtra prídem, — ochotne sa ponúkol Jožo.
    </tei:p>
    <tei:p>
     Chlapci potom vyšli von. Cestou Jožo vyrozprával, čo písal   Nikita.
    </tei:p>
    <tei:p>
     — Nuž, každý sa domov ponáhľa, — prijal Gabo zprávu   ľahostajnejšie, ako Jožo dúfal.
    </tei:p>
    <tei:p>
     Kráčali zamyslení. Naraz Jožo chytil priateľa za ruku:
    </tei:p>
    <tei:p>
     — Poďme k Vierke.
    </tei:p>
    <tei:p>
     — Poďme, keď chceš, — prikývol Gabo.
    </tei:p>
    <tei:p>
     Zabočili chodníkom, ktorý stúpal hore Bukovinkou. Nie k bielemu   domcu, lež k okraju lesa.
    </tei:p>
    <tei:p>
     A Jožo cestou myslel na dievča, ktoré vypadlo z ich trojlístka.   Predtým ju oni vytvorili spomedzi seba, potom odišla ona.
    </tei:p>
    <tei:p>
     Navždy.
    </tei:p>
    <tei:p>
     Hneď, ako sa vrátili z hôr, dozvedeli sa, že Vierka nežije. Teta   Babčová im vyrozprávala celú smutnú príhodu:
    </tei:p>
    <tei:p>
     — V tehelni sa ich mnoho hemžilo, ponevieralo... Rozťahovali sa   ako doma. Aj u nás bývali niekoľkí. Jednoducho prišli a rozložili sa   ako jarmočiari. Rozkazovali, čo im treba variť, museli sme im prať   bielizeň. Čo som mala robiť? Ešte dobre, že sa nedozvedeli, že starý   je v horách. Varila som, prala som. A oni len pili, hrávali karty a   sliedili po tehelni ako kopovi.
    </tei:p>
    <tei:p>
     Jeden z nich, taký vyhúknutý švihák, sa začal zaliečať našej   Vierke. Hladkal ju po vlasoch, nosil jej cukríky, ale ona ani jeden   nevzala do úst, utekala pred vojakom.
    </tei:p>
    <tei:p>
     Raz bol opitý ako čík. A zase len hladkať a hladkať. Páchlo z neho   ako zo suda a len sa k nej nakláňa a bľaboce, bľaboce. Udrela vám ho   po ruke, predstavte si tú jej tenkú ruku, a jeho širokú, medvediu, a   skríkla: „Nehladkajte ma! My vás nemáme radi!“
    </tei:p>
    <tei:p>
     Zbledla som a zakryla som jej ústa, aby nemohla ďalej hovoriť. No   tomu ožranovi stačilo aj to, čo povedala. Lámal po česky, porozumel,   čo povedala. Ozelenel od jedu, udrel dievča surovo po tvári a   vykríkol: „Ty taká a taká! Aj ty si partizánka!“ A hneď revolver do   ruky.
    </tei:p>
    <tei:p>
     Vierka sa chcela hodiť ku mne, ale ožran skočil medzi nás. Zvrtla   sa a vybehla z domu. Bežala k Bukovinke, myslela, že sa v lese   zachráni. Stalo sa to všetko tak rýchle, že som ničomu nemohla   zabrániť. Nevládala som ja biedna stvora...
    </tei:p>
    <tei:p>
     Rozzúrený vojak vyletel za ňou, revolverom šermoval nad hlavou,   ale keď videl, že beží do lesa, začal volať: „Stoj!... Stoj!“
    </tei:p>
    <tei:p>
     A ona ešte rýchlejšie. Musela mať veľký strach, chudinka.
    </tei:p>
    <tei:p>
     Zrazu na dačo skočila, vybuchlo to a dievča padlo tvárou do trávy.   Až potom sme sa dozvedeli, že tí hnusníci zo strachu pred partizánmi   nakládli okolo lesa míny.
    </tei:p>
    <tei:p>
     Pochovali sme ju pri lese.
    </tei:p>
    <tei:p>
     Vierkina mať, keď vyrozprávala chlapcom túto hroznú udalosť,   utrela si zaslzené oči.
    </tei:p>
    <tei:p>
     Vtedy si chlapci uvedomili, ako Vierke krivdili. Zrazu poznali, že   ich prevýšila.
    </tei:p>
    <tei:p>
     Chodník ich viedol vedľa lesa. A pod jednou z kalín, čo osamote   stojí na lúke, bol Vierkin hrob, obložený trávou a zakvitnutý jarným   kvietím.
    </tei:p>
    <tei:p>
     Zastali na jednej strane hrobu. Blesk si ticho sadol a hľadel pred   seba. Vetrík, teplý a vlažný, šelestil v, korune stromu. Kalina sa   jemne kývala, šúchala si konár o konár. Konáre tíško vŕzgali. Na   niektorých vetvičkách prezimovali plody a teraz sa knísali nad   hrobom, vysušené a čierne.
    </tei:p>
    <tei:p>
     Vlčiak natiahol krk a ticho zavyl. Netrpezlivo pozeral po   chlapcoch.
    </tei:p>
    <tei:p>
     — Poďme! — povedal po chvíli Gabriel. V duši ho čosi tlačilo.
    </tei:p>
    <tei:p>
     — Škoda, že ju Nikita nepoznal, — povedal Jožo, keď schádzali   chodníkom.
    </tei:p>
    <tei:p>
     Rozišli sa. Gabo zbehol k bielemu domcu, Jožo s Bleskom bežali   popod Bukovinku.
    </tei:p>
    <tei:p>
     — Zajtra naisto prídem! — zakričal Jožo za Gabrielom, keď ho už na   kuse odbehol.
    </tei:p>
    <tei:p>
     — Príď! — zakýval Gabo obidvoma rukami nad hlavou.
    </tei:p>
   </tei:div>
  </tei:body>
 </tei:text>
</tei:TEI>
