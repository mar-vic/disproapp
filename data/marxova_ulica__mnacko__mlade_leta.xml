<?xml version="1.0" encoding="utf-8"?>
<tei:TEI xml:id="slk195717" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Marxova ulica : ELTeC edícia
    </tei:title>
    <tei:author ref="viaf:14822303">
     Mňačko, Ladislav (1919 - 1994)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     41789
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Mňačko, Ladislav
     </tei:author>
     <tei:title>
      Marxova ulica
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1957
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-07">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     MARXOVA ULICA
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     SARAJEVO
    </tei:head>
    <tei:p>
     – Ujo! Súdruh ujo!
    </tei:p>
    <tei:p>
     – Čo je Petrík?
    </tei:p>
    <tei:p>
     – Dnes sme sa učili v škole básničku. Chceš? Zarecitujem ti   ju.
    </tei:p>
    <tei:p>
     – Nie, nechaj tak, Petrík, až druhý raz…
    </tei:p>
    <tei:p>
     Pravdu povediac, nemám to rád, keď deti „recitujú básničky” ujom,   ktorých nikdy predtým nevideli. Ale chlapec je neodbytný. Voľačím sa   pochváliť musí.
    </tei:p>
    <tei:p>
     – Tak teda… mohol by som ti ukázať Mahurienku, chceš?
    </tei:p>
    <tei:p>
     Nuž, Mahurienku by hádam aj ukázať mohol, prečo nie? Meno nie je   zlé, v niečom pripomína Bahurienku, v čomsi Mahulienku a možno aj   Marienku. A čo je hlavné, prezrádza, že chlapec má fantáziu… Musel   som sa veľmi smiať, keď vysvitlo, že záhadná Mahurienka je ťarbavo   tancujúca kačica, poháňaná skrytým pružinovým mechanizmom. Chlapcovi   bol môj smiech signálom. Povzbudený prinášal hračku za hračkou a   každá mala voľajaké meno. Opica, ako vieme, môže sa volať iba Bimbo.   Tak sa totiž volajú všetky gumové, plyšové, handrové a kaučukové   opice sveta. Tak isto slon nemôže sa volať inak. ako Jumbo.   Nerozbitná princezná sa volá Zlatovláska, lebo sme ešte nevideli   princeznú, ktorá by sa volala Hrdzavovláska. Medveď je Mišo. Lenže   Petríkov medveď nie je iba obyčajný Mišo – je to Mišo partizán. Zato   malý, huňatý, neškodný teriér má meno ukrutné. Volá sa Hitler. Prečo   Hitler? Chlapec vie. Otecko raz povedal, že Hitler bol krvavý   pes.
    </tei:p>
    <tei:p>
     Týmto výpočtom sa Petríkova zoologická záhrada zďaleka   nevyčerpáva. Nemali sme to ani v úmysle, lebo už defilujú pred nami   veci iné, tak povediac – budovateľské. Traktor sa volá Priemysel.   Prečo práve Priemysel? Nuž, pretože voľakedy žil Přemysl Oráč a   otecko povedal, že Přemysl, to je po slovensky priemysel.
    </tei:p>
    <tei:p>
     Á, tu je bager. Meno má hrdé a trefné. Volá sa Valivrch.   „Televízny” aparát sa síce nevolá nijako, ale chváli svojich   vynálezcov. Keď ho natiahneš, hrá úryvok z „Krasokorčuliarov” a   otáčaním gombíka možno na ňom vyladiť šesť obrázkov zo života   domácich zvierat. Stavebnica pochopiteľne nechýba, ani železničiarska   píšťalka, ani lopta. (Čože je to jedna lopta – povedal by s pohŕdaním   Petrík – ja mám sedem lôpt!) A formy na pieskové pečivo, nafukovací   krokodíl, lietadlo, kolobežka, korčule – kdeže to všetko je? Nuž,   otecko zakázal nosiť do izby.
    </tei:p>
    <tei:p>
     Dívam sa zarazene na prehojnosť pekných i menej pekných, dobrých i   menej dobrých hračiek. Teda taký je často svet dnešného chlapca?   Všetko je tu, všetko, naozaj…
    </tei:p>
    <tei:p>
     Len – Sarajevo chýba!
    </tei:p>
    <tei:p>
     – Petrík, ale kdeže máš Sarajevo? Sarajevo tu nikde nevidím!
    </tei:p>
    <tei:p>
     Chlapec úporne premýšľa. Slovo je nové. Neznáme. Už už sa mu tisne   na jazyk otázka, no potom mu príde na um voľačo lepšie a uteká do   druhej izby, kde otecko pracuje. Vzápätí sa vráti s víťazným   krikom:
    </tei:p>
    <tei:p>
     – Ujo, už viem, čo je Sarajevo! Sarajevo je… je… – Smola. Zabudol.   Treba odbehnúť ešte raz. Vracia sa celý rozžiarený.
    </tei:p>
    <tei:p>
     – Ujo, Sarajevo je hlavné mesto Bosny!
    </tei:p>
    <tei:p>
     To je pravda. Sarajevo je hlavné mesto Bosny. Ale je aj voľačo   inšie…
    </tei:p>
    <tei:p>
     – Sarajevo, Petrík, nie je len hlavné mesto Bosny, ale je aj   voľačo inšie! Nože sa chod ešte raz opýtať otecka.
    </tei:p>
    <tei:p>
     Chlapec opäť odbehol, vrátil sa, ale akýsi neistý.
    </tei:p>
    <tei:p>
     – Otecko povedal, že Sarajevo je. .. je… atentát!
    </tei:p>
    <tei:p>
     Vysvetlil som mu, že Sarajevo nemôže byť nijaký atentát. V   Sarajeve, v hlavnom meste Bosny, sa len raz stal atentát. Chlapec   odbehol po štvrtý raz a vrátil sa s plačom na krajíčku.
    </tei:p>
    <tei:p>
     – Ujo… ja… ja… otecko nevie… a ty vieš, súdruh ujo?
    </tei:p>
    <tei:p>
     – Akože by som nevedel, Petrík!
    </tei:p>
    <tei:p>
     – Tak potom… – vraví chlapec, – tak potom si múdrejší ako náš   otecko!
    </tei:p>
    <tei:p>
     – To sa predsa tak nevraví, Petrík! Tvoj otecko je múdry, veľmi   múdry!
    </tei:p>
    <tei:p>
     – A prečo náš otecko hovorí, že je múdrejší ako ja, keď voľačo   neviem? To sa azda vraví?
    </tei:p>
    <tei:p>
     Čo si počať s chlapčiskom? Vraví sa to azda? Neviem. Nazdávam sa,   že sa nemá. Ale chlapec dobiedza ďalej.
    </tei:p>
    <tei:p>
     – Ujo, a keby som vedel, čo je Sarajevo, bol by som múdrejší ako   otecko?
    </tei:p>
    <tei:p>
     – To nie, Petrík, ani keby si to sto ráz vedel, ani vtedy nie.
    </tei:p>
    <tei:p>
     – Ale povieš mi, ujo! Nože mi povedz!
    </tei:p>
    <tei:p>
     Povedať poviem, prečo nie? Poviem.
    </tei:p>
    <tei:p>
     – Sarajevo, Petrík, to ti je taká ohromná vec na svete. Sarajevo   je nožík.
    </tei:p>
    <tei:p>
     – Aký nožík? Diamantový?
    </tei:p>
    <tei:p>
     – Čoby. Taký obyčajný, železný, vreckový nožík.
    </tei:p>
    <tei:p>
     – Oh, vreckový nožík! Aj ja mám vreckový nožík, a z nehrdzavejúcej   ocele!
    </tei:p>
    <tei:p>
     Možno. Možno má Petrík aj nožík z nehrdzavejúcej ocele, ba celkom   iste taký má. Bolo by čudné, keby nemal. Ale Sarajevo to nie je.   Sarajevo – to je nožík všetkých nožíkov! Sarajevo, to je viacej ako   všetky Petríkove hračky dokopy. Nesmierny poklad!
    </tei:p>
    <tei:p>
     Poviem, prečo nie? Poviem, čo je Sarajevo. ..
    </tei:p>
    <tei:p>
     Chodievali sme na fabrické haldy. Vždy sa tam našla voľajaká   skrutka, pohodený kus traverzy, železný klin, podvozok z motora, a   keď sme mali šťastie, aj kus olovenej rúry, či zmotaný medený drôt.   Za kilo železa nám starý Rozumfeld vyplácal pätnásť halierov, za kilo   medeného drôtu až päťdesiat. Na haldách sme zbierali do starých košov   a vriec „koks”, nedohorené kusy uhlia, ktoré každý deň vyhadzovali so   škvarou z fabrických vagónov. Niekedy sa nám na stanici podarilo   umodlikať cestujúceho, aby si dal odniesť čo ľahší kufor. „Driečny   Viktor” z našej ulice nám vždy dal šesták od cesty, keď sme mu   zabehli po pol litra rumu.
    </tei:p>
    <tei:p>
     Prišiel gróf Handrykožky. Povyťahovali sme z drevární usušené   králičie kože, od matiek sme vydrankali staré handry. (Vlasov v našej   ulici nebolo, sestry si ich spálili „kolmajzňami” a – srsť? Kdeže by   sa nabrala srsť v našej ulici?) Gróf Handrykožky nám za znesené   bohatstvá dal „mačkažák”, alebo drumbľu, alebo celuloidový   orchestrion, alebo prstienok z mosadzného drôtu s veľkým parádnym   sklíčkom.
    </tei:p>
    <tei:p>
     Čiga stála vtedy päťdesiat halierov. U tokára Majera bola ešte   lacnejšia – nestála nič. No bývali aj čigy parádne, také za dve   koruny i za viac. Tie kupovali len chlapci z Dolumestia a veru nikdy   im netancovali tak krásne, ako tie naše, čo by ich boli priam   zázračným bičom šibali. Guliek sme mali, ojojój! Najvzácnejšia guľka   bola „krava, čo šťastie dáva”. Bola to guľka neobyčajná, sklená, s   nádhernými dúhovými pruhmi vnútri a bola nerozbitná. Aká to bola   guľka! Mala hodnotu až päťdesiatich obyčajných, či piatich oceľových.   A to nie je hocičo, veď oceľová guľka, to už bolo bohatstvo!
    </tei:p>
    <tei:p>
     Kariky sme si plietli sami z pevného drôtu. Na smetisku za   liehovarom sa vždy našla obruč zo suda —- ale čože boli všetky také   kariky oproti karike Jána Murínovie? Jeho obruč zo skutočného voza   vážila vyše päť kíl, a keď ju raz poriadne rozohnal, beda všetkému,   čo bolo v ceste! A čože bol aj tento „ráf” oproti opravdivému   bicyklovému ráfu, ktorým sa vždy honosil Milo Brna? Ach, aká to len   bola parádna karika!
    </tei:p>
    <tei:p>
     Naše poklady nestáli rodičov ani halier, ba boli medzi nami   chlapci, čo odovzdávali svoje „zárobky” mamke, atak sa postarali o   nejednu večeru tam, kde na obed nebolo.
    </tei:p>
    <tei:p>
     Ale najväčším pokladom, pokladom všetkých pokladov, bolo Sarajevo.   Čiga, guľky, karika, drumbľa – čože to bolo? Iba hračky, bez ktorých   sa dalo zaobísť. Bez Sarajeva sa zaobísť nedalo. Kto ho nemal, nežil,   nepatril medzi nás. Boli sme všetko chlapci chudobní, podaktorí až   veľmi chudobní. Ale povedzte, kde na svete je taký pšochár, čo by sa   nezmohol na Sarajevo?
    </tei:p>
    <tei:p>
     Bolo nám legitimáciou, bolo odznakom, bolo našou pýchou. Bývalo   predmetom mnohých úvah, vecou, okolo ktorej sa krútili naše   rozhovory, príčinou nejednej bitky. Stratiť Sarajevo značilo stratiť   vážnosť a úctu. Pravda, dala sa získať opäť, ale iba novým Sarajevom.   Lenže, také nové už nemalo plný „gľanc”.
    </tei:p>
    <tei:p>
     Aj my sme mali plné debny pokladov. Staré budíky, hodinové   kolieska (najmä zotrvačník sa vysoko cenil), súčiastky elektrických   prístrojov, reťaze a retiazky, mosadzné kľuky, kolieska z detských   kočíkov. Julo Sodoma mal „naozajský” bubienkový revolver a ja som bol   majiteľom hrdzavého kordu. Kupčili sme vždy, všade, s každým a so   všetkým, no nebolo takého oplana, čo by sa bol opovážil začarať svoje   Sarajevo. Zo zabezpečovacích dôvodov nosili sme ho na retiazke,   pripätej k opasku. Kto opasok nemal, opásal sa špagátom. Lenže bolo   už čosi pohoršlivého a zahanbujúceho, nemať „chlapský” opasok s   ťažkou železnou prackou.
    </tei:p>
    <tei:p>
     Aj medzi našimi parádnymi nožíkmi boli veľké rozdiely.   Najvzácnejší a najzávidenejší bol taký, tak natenko obrúsený, že sa   dal ohnúť do poloblúka. Čím novšie, hrubšie a tupšie bolo ostrie, tým   bola vážnosť nožíka i jeho majiteľa v našich očiach menšia. Hľa, aký   dôkaz ľudských sklonov k slávomamu, nepoctivému štréberstvu!   Podaktorí, aby mali Sarajevo skutočne závideniahodné, niekoľko dní ho   tajne brúsili o skaly a schody. A treba priznať trpkú pravdu, že   najvzácnejšie Sarajevo mali takí, čo mali doma pilník.
    </tei:p>
    <tei:p>
     Nikto z nás nemal princeznú Zlatovlásku, ani ťarbavú kačicu   Mahurienku. Boli to hračky chlapov nedôstojné. Naše „ženy” mávali   tiež bábiky, no nie také, čo jajkajú, keď ich stisneš, očami krútia a   hovoria „mama”. Bábiky našich družiek v detských hrách nemali   kaučukové hlavy. Tielka mali z handár, naplnené pilinami, či senom,   tváre z bieleho plátna s namaľovanými, či vyšitými očami, ústami a   nosom. Alebo to boli bábiky drevené. A ktože ich z dreva vystrúhal,   tie krásne bábiky? My. Za kus koláča, za desať guliek, za voľačo a   často iba – z lásky, z radosti a tiež z chlapskej hrdosti. A čímže   sme tie krásne drevené bábiky vyrezávali? Nuž, čímže iným ako   Sarajevom, našim jedinečným nožíkom, z lipovej, alebo z osikovej   haluze.
    </tei:p>
    <tei:p>
     Boli medzi nami majstri! Vedeli vystrúhať z dreva krásne paličky   do kvetináčov, vozíčky, na ktorých sa kolieska skutočne krútili,   pajácov, čo pohybovali rukami nohami i hlavou, lietadlá, šable,   flinty, holubice s našušoreným chvostom a veľa iných prekrásnych   vecí. Vie si dnešný svet predstaviť drevené korčule? My sme si ich   nielen vedeli predstaviť, my sme si ich aj vedeli zhotoviť a boli   také, že aj hokej sme na nich hrali. Pravda, hokej sme tiež hrávali   akosi po svojom – puk drevený a hokejky sme odfaklili z jedle. Nedali   sme krivej haluzi dovtedy pokoj, kým z nej nebola súca hokejka. Tie   naše sa veru tak rýchle nedolámali ako kupované.
    </tei:p>
    <tei:p>
     Naším náčelníkom býval od nepamäti Milo Brna. Bol spomedzi   všetkých najsilnejší a najšikovnejší. Raz urobil z borovicových   halúzok, machu, jedľových šušiek a farebných sklíčok taký prekrásny   medovníkový domček, aký nemala ani ježibaba v rozprávke. Kníhkupec   Macejko mu zaň zaplatil dvadsaťpäť korún a vystavil ho vo výklade na   ozdobu. Pomyslite len, dvadsaťpäť korún! Temer dva metráky starého   železa!
    </tei:p>
    <tei:p>
     Len čo zmizol sneh, vybehli sme k rieke. Rieka bývala naším   domovom, našou vlasťou, ak sa to môže tak povedať. Aj v zime sme sa   chodievali korčuľovať na jej drsnom povrchu, alebo sme obdivovali   zručných rubačov ľadu. No až na jar sa stala rieka kráľovstvom   tisícorakých možností a bohatstiev. V apríli sme vyrezávali z   vŕbových prútov píšťalky a nikdy sme nezabudli narezať pružnej mladej   vrbiny slepému košikárovi Štrausovi. A naše píšťalky boli veru lepšie   ako železničiarske a neraz sme takou odpískali faul, keď tak zabudol   spraviť „sudca mrkva”. V lete sme vystreľovali bazovými flintami   náboje z bazovej duše, A čímže sme si mali vyrezať parožky na   ,,gumipušku” a všetky ostatné krásne veci, nebyť Sarajeva?
    </tei:p>
    <tei:p>
     Tam, pri rieke, sme sa gúľali na vlhkej ešte pažiti, hrali sme na   „na pichy”, a či sa to dá bez Sarajeva? Či sa dá hrať bez Sarajeva na   „hľadaj psiu ružu oproti ostrému nožu”? So Sarajevom dokázali sme   všetko. Čím by sme boli odrezávali žabie stehienka, za ktoré nám   vyplácal kuchár v Slávii korunu za sto kusov? Čím, nech povie, kto je   taký múdry, by sme boli vyrezali z tekvíc a burgýň, ukoristených na   Liptákovom poli, tie strašné smrtky, s ktorými sme strašievali po   večeroch panské fifleny na Dolumestí? A čo fašiangové ražne? A čím   diery v plote okolo futbalového ihriska? No čím?
    </tei:p>
    <tei:p>
     Chodievali sme do hory na raždie, na kôru, na jahody, na maliny, a   často len tak, pre radosť. Iste všetci viete, že v hore sú vlky a   medvede! Viete tiež, že sa môže veľmi zle povodiť tomu, kto nemá pri   sebe súcu zbraň! Taký človek je vopred stratený! No my sme mali   Sarajevo! Stretnúť hoci tisíc vlkov, či dvetisíc medveďov, ani jeden   jediný nezostane nažive. Pravda, aj vlky aj medvede dobre vedeli, že   Sarajevo máme, a preto sa nám nikdy neukázali na oči. Škoda…
    </tei:p>
    <tei:p>
     Škoda preškoda, že sme nestretli ani zbojníkov, ktorí, ako každý   vie, žijú tiež v horách. Nie, že by sme sa boli zbojníkov báli. Brali   len bohatým a chudobným dávali. Žiaľ, nikdy sme nijakého   nestretli.
    </tei:p>
    <tei:p>
     Boli sme Indiánmi. (My sme boli vždy Indiáni a tí z Dolumestia   „biele tváre”. Ach, ako sa len smiešne volali! Na Egona Krasneca   pokrikovali všetci chlapci z mesta: „Tučný Sam, hihihi.”) Boli sme   Indiánmi a hádam každý vie, pri najmenšom z vlastnej skúsenosti, že   Indián bez súceho noža nikdy Indiánom nebol a ani nemohol byť. Stalo   sa, že voľakto z nás šiel samučičký po stope Kučerových bizónov a   nenazdajky ho zákerne prepadli „biele tváre”. Na také dačo sa,   skunkovia, podujali iba v nesmiernej presile, no stávalo sa to. Ale   či nestačil v takej chvíli bojový pokrik našej rasy a k tomu obávané   „ak vytiahnem Sarajevo!!!” To predsa zahnalo na útek celkom inakších   chlapákov, než boli dolumešťania.
    </tei:p>
    <tei:p>
     Na šťastie pre celé ľudstvo sú dnes aj mnohí dolumešťania občania   statoční a poriadni, čo nech je tiež dôkazom, že Sarajevo vzbudzovalo   veľký rešpekt a vytiahnuť ho nebolo nikdy treba. Inak – ktovie – azda   by dnes už mnohí nemali skalp na patričnom mieste a museli by nosiť   parochňu. Pravda, žijú dnes na Dolumestí aj ľudia plešatí, ale treba   povedať, že prišli o svoje štice cestou prirodzenou – hovorí sa, že   je to v rodine.
    </tei:p>
    <tei:p>
     Naše nožíky! Boli ostrejšie a preslávenejšie než Jánošíkova   valaška! A kto bol Jánošík, dobre vieme a vieme aj, akú mal zázračnú   valašku! Či azda nie?
    </tei:p>
    <tei:p>
     – Ujo… súdruh ujo… ten nožík, to Sarajevo muselo byť dačo   ohromné!
    </tei:p>
    <tei:p>
     – Veď aj bolo, Petrík! Veď aj bolo!
    </tei:p>
    <tei:p>
     – A tí… ,,biele tváre”, tí dolumešťania nemali Sarajevo?
    </tei:p>
    <tei:p>
     Kdeže by ho vzali? Do takých domov a rúk sa Sarajevo akosi   nehodilo. „Lepší” chlapci z Dolumestia mali také panské nožíky, s   kostenou rúčkou, alebo také, no hanba priznať, keď na nich stisneš   pružinu, samé sa otvoria. Nie, že by ich azda chcel voľakto haniť,   tie panské nožíky, božechráň! Len – tupé boli. A do poloblúka sa   ohnúť tiež nedali…
    </tei:p>
    <tei:p>
     – Súdruh ujo, poviem oteckovi, nech mi tiež také Sarajevo   kúpi!
    </tei:p>
    <tei:p>
     Jaj, to by nešlo. Ani by sa to akosi nepatrilo. Sarajevo si musí   každý nahonobiť sám. Z vlastných síl a z vlastného zárobku. Svet by   ďaleko zašiel, keby otcovia kupovali Sarajevo! Tak by ho z nás nikto   nikdy nebol mal! Len toť nedávno som videl krásne Sarajevo, vari už   posledné na svete, u istého kamaráta.
    </tei:p>
    <tei:p>
     – Začaraj! – hovorím mu.
    </tei:p>
    <tei:p>
     Nazdávaš sa, Petrík, že začaral? Nezačaral. Vraj ani za tisíc   korún!
    </tei:p>
    <tei:p>
     – Knihu ti dám! – prehováram ho. – Vzácnu, srdce ti poskočí, keď   ju uvidíš! A on? Ani počuť.
    </tei:p>
    <tei:p>
     – Neodlúčim sa od neho, bratku, ani za kráľovstvo madagaskarské! –   Tak povedal. Lebo Sarajevo, Petrík, nie je hocijaký nožík! Sarajevo   je nožík všetkých nožíkov!
    </tei:p>
    <tei:p>
     – Ujo, súdruh ujo, za také Sarajevo dal by som aj bager Valivrch,   aj princeznú Zlatovlásku, aj kačicu Mahurienku…
    </tei:p>
    <tei:p>
     – Aj Bimba s Jumbom? Aj traktor Priemysel?
    </tei:p>
    <tei:p>
     – Aj loptu, aj krokodíla, všetko ujo, všetky hračky, čo ich len na   svete je…
    </tei:p>
    <tei:p>
     – A nebolo by ti ich potom ľúto?
    </tei:p>
    <tei:quote>
     <tei:p>
      – Ale jaj, veď by som si potom vystrúhal oveľa krajšie, z   lipového, a… a… z akéhože len…
     </tei:p>
    </tei:quote>
    <tei:p>
     – z osikového…
    </tei:p>
    <tei:p>
     – áno, z osikového dreva…
    </tei:p>
    <tei:p>
     Možno mu veriť. Prečo nie? Prečo by si nevystrúhal? Ale čo, keby   sa porezal? Čo potom?
    </tei:p>
    <tei:p>
     Chlapec sa zarazil, začal tuho premýšľať a potom – no – nebolo   práve pekné, čo povedal:
    </tei:p>
    <tei:quote>
     <tei:p>
      – Súdruh ujo, a ja si myslím, že také Sarajevo nikdy ani   nemohlo byť. To je iste len taká falošná propaganda!
     </tei:p>
    </tei:quote>
   </tei:div>
   <tei:div type="chapter">
    <tei:head>
     STARŠÍ BRAT
    </tei:head>
    <tei:p>
     Ktože z nás nemal staršieho brata? Ktože bol kedy taký   najbiednejší z biednych, že sa ani na staršieho brata nezmohol? A čo   by priam na hanbu bolo iba sedem sestier doma, staršieho brata mať sa   patrilo a žiadalo. Starší brat bol samozrejmosťou, každodennou   potrebou, posledným argumentom – a keď nie naozajstný, aspoň taký,   no, vymyslený.
    </tei:p>
    <tei:p>
     Prepadli ťa dolumešťania. Najprv si sto dvadsiatich zahnal na   zbabelý útek, ale zostalo ich ešte tak, no, aby sme sa nevystatovali,   dobrých dvesto a všetci skunkovia, nedbajúc na pravidlá indiánskeho   boja a cti, hodili sa na teba naraz. Čože ti, neborákovi mohlo   pomôcť, keď už ani strašná hrozba „ak vytiahnem Sarajevo” neodvrátila   pohromu? Čože inšie, ak nie starší brat?
    </tei:p>
    <tei:p>
     Je chvályhodnou vlastnosťou všetkých starších bratov, ale najmä   tých vymyslených, že sú nesmierne silní a nepremožiteľní. Každý z   nich strčí do vrecka najmenej desiatich Frištenských. (Chachá, čože   je desať Frištenských oproti staršiemu bratovi? Úbohí trpaslíci!)   Ver, každý starší brat je silnejší ako celá armáda. A pritom nemá nič   inšie na starosti, než pomstiť rany a krivdy, ktoré ti dolumešťania v   náramnej presile uštedrili. Zaútočilo na teba napríklad štyritisíc   dvesto dolumešťanov a v tom, kde sa vzal, tu sa vzal, prikvitol   starší brat. Len sa do nich pustil, už lietali franforce na všetky   strany. Osemtisíc ich zostalo hneď ležať mŕtvych a ostatní pomreli od   strachu neskoršie, keď si na bitku spomenuli. A aby ste vedeli,   skunkovia akýsi, že nehovorím do vetra, nože sa dobre pozrite, práve   sa blíži brat! Brat! Hybaj pomôcť! Čo? Nie je veľký? Nuž, veľký práve   nie je, ale silný je! Prenáramne silný! Teraz dačo zažijete,   skunkovia zbabelí! Všetkým vám bude cinkumdederum!
    </tei:p>
    <tei:p>
     Už z takého všedného, vonkoncom nie vzácneho príbehu sa môže každý   presvedčiť, že nemať staršieho brata sa nevyplácalo. Kto sa na   staršieho brata nezmohol, bol viacej bitý než sýty. Nečudo teda, že   sme staršieho brata mali všetci, ba i Milo Brna, čo nie je celkom v   poriadku a spravodlivé. Milo Brna mal staršieho brata opravdivého,   hoci ani toho vymysleného nepotreboval. Ba čo viac, opravdivých   bratov mal až dvoch! A pri tom Milo Brna sám stačil zahnať na útek   hoci osemdesiattisíc dolumešťanov. Už v očiach mal čosi, čo budilo   úctu, dokonca i strach. Kým sa pustil do bitky, najprv čudne sklonil   hlavu, sťa by si vyberal miesto, kam udrieť. A veru, keď udrel, bolo   po bitke. Aj dospelí sa Mila Brnu báli, ba ani sám učiteľ Menčík sa   neopovážil vztiahnuť na neho ruku. Raz vybil Milo Brna oblok na   sborovni, Menčík vybehol za ním a len ho biť a biť. Ale Milo na neho   zazrel a zavrčal ako nazlostený vlčiak:
    </tei:p>
    <tei:p>
     – Neopovážte sa!
    </tei:p>
    <tei:p>
     Učiteľova ruka zostala trčať vo vzduchu Milovi nad hlavou a potom   pomaly klesla. Menčík, celý belasý od jedu, len zasipel:
    </tei:p>
    <tei:p>
     – To… to si zaplatíš!
    </tei:p>
    <tei:p>
     A Milo Brna pokojne odvetil:
    </tei:p>
    <tei:p>
     – Zaplatím. Ale biť ma nebudete! Ani vy, ani nikto!
    </tei:p>
    <tei:p>
     Nuž, nech bol Milo Brna najsilnejší a najnebojácnejší z nás   všetkých, čože bol oproti svojmu staršiemu bratovi Rudovi? Aj   najstarší brat, Pavo, bol chlapák poriadny, ale ani ten sa Rudovi   nevyrovnal. O Pavovi vedelo celé mesto, že raz, na zábave, keď sa   chlapi pobili, vyhádzal oblokom celú krčmu, a veru nie iba chlapov   kadejakých. Ale Rudo! Raz ho celý mesiac hľadali žandári po celej   republike a nemohli ho zlapať. Každý vedel, že Rudo Brna je   nepolapiteľný. Vtedy, keď bola tá veľká demonštrácia a žandári stáli   s puškami na námestí a ich veliteľ vyzval robotníkov, aby sa rozišli   v mene zákona a robotníci z chemickej neuposlúchli a žandáriská   zacvakali flintami, či vtedy nerozbalil Rudo Brna košeľu na prsiach?   Či nepostúpil tri kroky k žandárom a nezakričal na nich:
    </tei:p>
    <tei:p>
     – Strieľajte, psi, ak máte odvahu!
    </tei:p>
    <tei:p>
     Nestrelili. Naľakali sa žandáriská, lebo dobre vedeli, ako vie   dnes každý, že Rudo Brna je nezraniteľný.
    </tei:p>
    <tei:p>
     Veľa ráz naháňali žandári Ruda Brnu. Veľa ráz ho aj zavreli do   žalára, ale vždy ho museli zase pustiť. Báli sa, že sa oprie o múry   väzenia, že ich rozváľa a na pazderie rozdupe, preto ho pustili. Veď   o Rudovi Brnovi vedel celý svet, že keď sa mu zachce, zrúti aj múry   hradné.
    </tei:p>
    <tei:p>
     Všetci ľudia v našej ulici ho mali radi, pretože sa ich vždy   zastal proti pánom. Chlapi z ulice neraz vravievali:
    </tei:p>
    <tei:p>
     – Keby bol každý ako Rudo Brna, zle by sa veru pánom vodilo! –   Rudo Brna bol na pánov bič. Na Dolumestí aj neposlušné deti strašili   jeho menom. Len počkaj, vraj, príde po teba Brna, ak nebudeš kašičku   jesť!
    </tei:p>
    <tei:p>
     Prečo sa ho všetci páni tak báli? Azda zabíjal po nociach ľudí?   Nie, nezabíjal. Či hádam kradol? Nie, nikoho neokradol. Bol chlap   spravodlivý a dobrý. Tak – lupnúť voľakomu, až mu hlava odkväcla, to   hej, ale zabiť? Nie. Nemal takú náturu.
    </tei:p>
    <tei:p>
     Veľkí páni sa báli Ruda Brnu preto, lebo rečnil. Ach, Rudo Brna   rečnil ako nikto na svete. Pred rokom, na Prvého mája, hovoril tak   krásne, že všetci, čo ho počuli, najprv plakali a potom kričali:
    </tei:p>
    <tei:p>
     – Všetkým pánom šibenice! Všetkým pánom šibenice!
    </tei:p>
    <tei:p>
     My, chlapci z ulice, vykrikovali sme to ešte dlho po tom krásnom a   vzrušujúcom dni, keď ľudia zahnali skalami žandárskych oplanov z   námestia.
    </tei:p>
    <tei:p>
     Preto sa ho páni báli, hoci nikoho neokradol, ani nezabil. Keď sme   sa mu ponúkli, že pôjdeme zabiť pána Skalinu, okresného náčelníka,   najväčšieho pána v meste, povedal nám Rudo Brna:
    </tei:p>
    <tei:p>
     – To by nič nepomohlo, chlapci. Narobili by sme si iba viacej   škody ako osohu. Pánov treba zabiť všetkých naraz, až potom bude   lepšie na svete. Keď zabiješ len jedného, desať sa nájde na jeho   miesto. Musíme to aj u nás urobiť tak ako v krajine sovietov.
    </tei:p>
    <tei:p>
     O krajine sovietov sme počuli už veľa a veľa, len sme nevedeli   presne, kde tá krajina je, či skutočne jestvuje na svete, či to tiež   nie je voľajaká tramtária, kam nás občas posielala Gita Garajka. V   škole nám učiteľ Blažej hovorieval, že nijakej krajiny sovietov niet,   že je iba Rusko – a učiteľ to predsa musí najlepšie vedieť, inak by   nebol učiteľom. Lenže Rudo Brna to musí ešte lepšie vedieť, lebo on   vie všetko.
    </tei:p>
    <tei:p>
     Aj chlapi v našej ulici krajinu sovietov veľa ráz spomínali a vždy   sa pritom tuho poškriepili. Aj do somárov si vynadali, aj do   bratovrahov, aj do bojkov, zapredancov, aj do akýchsi boľševikov. My   sme z toho usúdili, že v sovietskej krajine žije národ boľševikov a   ten národ vykántril všetkých pánov naraz a teraz patrí všetko   všetkým, niet tam ani boháčov, ani bedárov ako v našom meste. To sa   však nepáči učiteľovi Blažejovi, a preto nám na hodine zemepisu   rozpráva, že nijaká krajina sovietov nie je, že je iba Rusko.
    </tei:p>
    <tei:p>
     Raz zmizol Rudo Brna, sťaby sa do zeme prepadol. Nikto nevedel,   kam zmizol, a kto vedel, neprezradil. Veľkí chlapi z ulice, keď ho   spomínali, stíšili hlas a len sa potmehúdsky uškŕňali; nikto ani len   slovíčkom nespomenul, kde je to „tam”, kam odišiel Rudo Brna.   Neskoršie, opäť pred Prvým májom, pošepkávalo sa z domu do domu, že   sa už Rudo Brna „stade” vrátil. Aj my, chlapci, sme hovorili medzi   sebou, že sa vrátil „stade”, hoci sme už vedeli (čo by sme sa my   neboli dozvedeli?), že nebol nikde inde ako v krajine sovietov.
    </tei:p>
    <tei:p>
     A na Prvého mája Rudo Brna zase rečnil na námestí. Ach, aký to len   bol opäť krásny Prvý máj! V sprievode kráčali všetci chlapi z ulice a   niesli nádherné červené zástavy, aj jednu zlatom vyšívanú.   Bicyklistov bolo veľa a kolesá mali ovenčené farebnými papierikmi.   Ľudia sa vyobliekali do nedeľných šiat a na kabátoch mali –červené   maky. Hudba z chemickej rezko vyhrávala a my sme poskakovali to pred   sprievodom, to za sprievodom. Na jednom voze viezli šibenicu a na nej   sa hompáľal vypchatý panák. Hádajte, komu sa ten vypchatý panák   podobal? No, celkom, akoby bol z oka vypadol najväčšiemu pánovi,   okresnému náčelníkovi Skalinovi – aspoň to tvrdili tí, čo najväčšieho   pána, okresného náčelníka už voľakedy videli. A ľudia v sprievode   kričali krátke básničky. Najprv:
    </tei:p>
    <tei:p>
     – Biedy, hladu príčina
    </tei:p>
    <tei:p>
     je náčelník Skalina!
    </tei:p>
    <tei:p>
     Potom kričali:
    </tei:p>
    <tei:p>
     – Pre robotníka vždy bol pijavica,
    </tei:p>
    <tei:p>
     a preto ľudia nevoľte Pilca!
    </tei:p>
    <tei:p>
     Pán Pilc, to bol druhý taký najväčší pán, riaditeľ pletárne. A   akurát dievky z našej ulice, ktoré v pletárni robili, tú krátku   básničku kričali najhlasnejšie.
    </tei:p>
    <tei:p>
     Potom zahol sprievod na námestie a tam Rudo Brna rečnil. A či   viete, o kom rečnil? O nás! O chlapcoch z ulice!
    </tei:p>
    <tei:p>
     – Súdruhovia! – začal.
    </tei:p>
    <tei:p>
     (Aj v tomto sa Rudo Brna odlišuje od ostatných. Každý iný chlap z   našej ulice by povedal – chlapi – Rudo však hovorí „súdruhovia”.)
    </tei:p>
    <tei:p>
     – Súdruhovia! – opakoval Rudo Brna ešte raz, aby si každý   zapamätal to slovo.
    </tei:p>
    <tei:p>
     – Včera som videl na ulici bitku. Chlapčiská z Dolumestia mastili   akéhosi fagana z našej ulice. („Fagana” povedal – ktože je fagan?)   Keď sa im nevedel ubrániť, zrazu skríkol:
    </tei:p>
    <tei:p>
     – Len počkajte, skunkovia! Príde starší brat a ten je   boľševik!
    </tei:p>
    <tei:p>
     Súdruhovia! Už naše deti, ktoré ešte veľa nechápu, vedia, skade   môžu očakávať pomoc a oporu. (To hovoril o nás!) A či my nie sme tiež   na tom tak? Či nás tiež negniavi buržoázia? Ale aj my, robotníci na   celom svete, máme svojho staršieho brata a tým je ohromná krajina   sovietov!
    </tei:p>
    <tei:p>
     Všetci chlapi na námestí sa rozkričali a tlieskali ani diví. Aj my   sme tlieskali, aj sme kričali „Tak je!” „Nech žije!” A keď hurhaj   utíchol, Rudo Brna pokračoval:
    </tei:p>
    <tei:p>
     – Pred niekoľkými dňami som sa stade vrátil!
    </tei:p>
    <tei:p>
     (Ak sa stade skutočne vrátil – a každý vie, že Rudo Brna nikdy   neklamal – tak je klamárom učiteľ Blažej, pretože krajina sovietov je   na svete, čo sa teraz dokázalo.)
    </tei:p>
    <tei:p>
     – Videl som krajinu sovietov zblízka! – pokračoval Rudo Brna a   potom sa za posmechu a rehotu celého zhromaždenia naklonil k malému   pánkovi, ktorý stál pod tribúnou:
    </tei:p>
    <tei:p>
     – Hneď, hneď, pán komisár, len poviem ešte niekoľko slov. Teda,   súdruhovia, aj my máme svojho staršieho brata a ten už dnes buduje   socializmus! (Socializmus, to je opäť nové slovo.) A ten nám raz   pomôže všetkým našim buržujom vykrútiť krky!
    </tei:p>
    <tei:p>
     Ďalšie slová Ruda Brnu zanikli v trme-vrme. Malý pán pod tribúnou   zrazu zapískal na píšťalke a zo všetkých strán sa na námestie hrnuli   žandári a mastili ľudí hlava nehlava. Ruda Brnu zase odvádzali do   žalára, hoci nikoho nezabil, ani neokradol, ani nespreneveril v banke   peniaze ako pán Húska (ktorého za to, ako sa povrávalo, mali zavrieť,   ale nezavreli). No, Rudo žandáriskám ešte stačil zakričať, aby ho   všetci na námestí počuli:
    </tei:p>
    <tei:p>
     – Biť! To je všetko, čo viete! Ale raz vám to vrátime aj s   úrokmi!
    </tei:p>
    <tei:p>
     Hej, taký to bol zase Prvý máj. Prešmykol som sa popri žandároch a   hybaj v nohy. A koľko nových slov som zase počul! Čo to len môže byť,   ten úrok?
    </tei:p>
   </tei:div>
   <tei:div type="chapter">
    <tei:head>
     MALÁ NOČNÁ HUDBA
    </tei:head>
    <tei:p>
     Brat, srdo srditý, ukončil moju „hudobnú výchovu” rýchlo a   dramaticky. Raz, keď som mu nechcel požičať husle, vychytil mi ich z   ruky a tresol nimi o zem. Na nové husle sa už rodičia nezmohli, a keď   som to chcel po vojne skúsiť s učením na violoncello, povedal mi   majster, u ktorého som sa o to uchádzal:
    </tei:p>
    <tei:p>
     – Fidlikať chcete? Na to nepotrebujete hodiny. Dobre hrať sa už   nikdy nenaučíte, na to ste pristarý. A polovičatosť, najmä v hudbe,   robí ľudí nešťastnými a nespokojnými.
    </tei:p>
    <tei:p>
     Mal pravdu. Zostal som verný svojej rozbitej gitare, na ktorej som   sa ako tak naučil brnkať, a vďaka tomu skromnému a zaznávanému   nástroju, mám predsa len akú takú vedomosť, že okrem zvukov   neušľachtilých sú tu pre potechu človeka i tóny ušľachtilé. Aj   slabikovať v notách som sa naučil. Gitara je nástroj celkom dobrý,   človek si pri nej akosi vrúcnejšie zaspieva. A podnes si rád   pospevujem brnkajúc akordy.
    </tei:p>
    <tei:p>
     Z času na čas ma však pochytí akási melanchólia, ľútosť nad   voľačím nedosiahnuteľným. Mávam v takých chvíľach pocit, že som čosi   v živote zahodil, zanedbal, že som mal kedysi na dosah ruky   nevýslovnú krásu a nesiahol som po nej, neprivlastnil som si ju.   Viem, čo to je. Hudba. Chýba mi. A stáva sa mi, že závidím tým, čo ju   ovládli, a vedel by v takej chvíli priam znenávidieť tých, čo mohli a   opovrhli…
    </tei:p>
    <tei:p>
     V našej ulici nemala hudba domovské právo. Žilo v nej niekoľko   trombonistov a krídlovkárov z kapely chemickej fabriky. Keď vyhrávali   podvečer svoje „etudy”, stával sa život na dvoroch neznesiteľným. Kto   si vie predstaviť, čo to je, počúvať trombónové partie z pochodových   skladieb, dá mi za pravdu.
    </tei:p>
    <tei:p>
     Naše hudobné zážitky bývali, odhliadnuc od spomínaných, vytrvalých   „cvikov”, biedne. Hlavným a vlastne jediným bol šláger. Ľudová pieseň   v ulici nezakorenila. Jej krehučká krása nenašla v začadenom   prostredí dosť živnej pôdy.
    </tei:p>
    <tei:p>
     Šláger patril akosi k celkovému životnému obrazu proletárskej   štvrti predvojnových rokov. Čím bol otrepanejší, s tým väčším   nadšením sme ho prijímali. Raz u Slamkov sme pustili dvanásť ráz za   sebou gramofónovú platňu s piesňou: „Ať ať ať ať ať, je to jako lať.”   Iných „hudobných zážitkov” ulica ani nepoznala. Hudba, ktorú nazývajú   raz klasickou, iný raz vážnou, bola prinóblesná dáma pre naše šedivé,   zhonom žitia štvané dvory. Pokiaľ ju v meste vôbec „pestovali”, bolo   to v podaktorých „lepších” rodinách na Dolumestí. V múzeu sa síce   schádzal akýsi krúžok priateľov klasickej hudby, ale na tých sa celé   mesto dívalo ako na čudákov. Raz im veľkostatkár Michňa vyparatil   podarený kúsok. Priviedol pod obloky múzea Vidličkov „šraml” a dal   tým „klasikom” vyhrávať šlágre. Celé mesto sa na tom týždne   smialo…
    </tei:p>
    <tei:p>
     Ale istého dňa sa do našej ulice nasťahoval klavír. Bola to   udalosť neslýchaná. Odohrala sa za bieleho dňa, aby všetci videli a   mohli sa čudovať. Takých „triedne cudzích elementov”, ako býval   klavír, nehostila ulica veľa. Už rádio bolo v očiach ulice   neslýchaným prepychom a Slamkovej neraz vyhodili pred oči gramofón,   keď si išla vypožičať trochu soli. Ubytovanie klavíra v našej ulici   bolo prinajmenšom takou vzrušujúcou udalosťou, ako susedstvo   mestského policajta Viktora.
    </tei:p>
    <tei:p>
     V kolónii nebýval nikdy a nebýva podnes nijaký učiteľ. Okrem   obuvníka Poudiša, ktorý nekalkuloval práve zle, keď sa tu usadil,   neprišlo na um ani jednému živnostníkovi, či obchodníkovi usadiť sa   akurát v Marxovej. Driečny Viktor prišiel o kariéru za opovážlivosť   nasťahovať sa do ,,červenej „ ulice. Nie všetci úradníci, učitelia,   obchodníci či policajti v meste bývali lepšie, než sa bývalo v našej   ulici, no nikomu z nich sa ani len neprisnilo, aby sa nasťahovali do   nej. Bola to ulica robotnícka, ako boli v meste ulice úradnícke, kam   by sa neopovážil nasťahovať sa ani jeden robotník z chemickej.
    </tei:p>
    <tei:p>
     A rovnako oddelené boli ulice železničiarov, vojenských pánov,   direktorov. Spoločnosť mala prísne, hoci nepísané zákony a priehrady.   Prehrešiť sa proti nim značilo vypadnúť z kruhu. Za taký   neodpustiteľný priestupok sa spoločnosť mstila.
    </tei:p>
    <tei:p>
     Podobné kastovníctvo dodržiavali i veci. Nebola tomu vždy na   príčine len cenová nedostupnosť. Matka, ktorá by bola dala svoje,   hoci hudobne nadané dieťa učiť sa hre na klavír, sotva by v našej   ulici vydržala. Pri každom zbadanom nedostatku (a čože sa v ulici   nezbadá?), pri každej záplate na mužovom obleku, pri každom   „požičajte mi trochu cukru” by bola musela znášať jedovaté úškľabky.   Ulica, v mnohých životných veciach múdra a veľkodušná, bola v iných   sudcom prísnym, neoblomným a zaslepeným. Žiarlivo strážila rovnosť   všetkých obyvateľov a nedovoľovala odchýlky od pravidiel. Odsudzovala   mnohé zjavy. Prílišná paráda, ísť na zábavu do Slávie, a nie do   Robotníckeho domu, dovolenky, mať kožuch, to všetko boli hriechy v   očiach ulice. Jej hudobným nástrojom bola harmonika. Klavír nie. Ten,   o ktorom chcem’ rozprávať, bol jediným klavírom, čo sa v ulici   zjavil. Ký div, že sa stal pretriasanou udalosťou a zapríčinil toľké   dohady, úškľabky, klebety a neukojiteľnú zvedavosť?
    </tei:p>
    <tei:p>
     Vysvetlenie tejto úžasnej udalosti bolo však napodiv jednoduché.   Ulica prijala klavír aj preto za svoj tak rýchlo, lebo príčinou, že   sa nasťahoval do ulice, bola láska – a k tej bola naša ulica vždy   žičlivá a zmierlivá.
    </tei:p>
    <tei:p>
     V jednom z bytov, čo majú obloky do ulice, bývala driečna vdova po   železničiarovi. Všetci ju poznali pod menom „pani Běla”, Bola to   kyprá, veselá blondínka, ustavične sa usmievala, celé dni   prespevovala. Ľudia ju mali radi, a keď ovdovela, pomáhali jej znášať   bôľ nad stratou manžela a živiteľa.
    </tei:p>
    <tei:p>
     Ako sa stalo, ako nie – ktože sa v takých veciach kedy dostatočne   vyznal – zaľúbila sa do uja Donáta. Uja poznalo celé mesto. Bol   človekom v živote malého mesta priam nepostrádateľným. Keď si   vykračoval po ulici vo svojom vždy starostlivo vykefovanom fraku,   nestačil ani odpovedať na všetky pozdravy mladých i starých. Ujo   Donát bol muzikant. Medzi cigánskymi muzikantmi bol zjavom výnimočným   – hrával iba sólové, nikdy nie v kapele. Kým ešte v kine „Zlatý orol”   nenamontovali zvukové zariadenie, hrával k nemým filmom na klavíri.   Nestratil sa ani potom. Našiel obživu v Kušnierovej bodege na   námestí.
    </tei:p>
    <tei:p>
     Ujo Donát bol voľakedy muzikantom slávnym, čo nezabudol spomenúť   pri nijakom rozhovore. Za starých zlatých čias hrával iba v „lepších   domoch”, na grófskych večierkoch býval vyvrcholením programu, bol   dvorným muzikantom maďarskej šľachty. Ktovie z akých príčin zostal po   skaze monarchie na Slovensku? Keď sa ho na to pýtali, stiahol tvár do   bôľnej grimasy, zdvihol oči k nebu a odvetil len: „Ajajaj...”
    </tei:p>
    <tei:p>
     Starnúci Cigáň už neočakával od života veľa, keď stretol   usmievavú, ešte peknú vdovicu, pani Belu. Ako sa tí dvaja mohli   zoznámiť? Ako sa im podarilo prekročiť hranicu neprekročiteľnú? Iste   nie v bodege. Možno ju stretol na nedeľnej prechádzke ku „Kyslej   vode”, možno na cintoríne, kto vie, či nie vo vlaku? Kde to bolo, tam   to bolo, spoznali sa, pani Běla sa zaľúbila do pekného, elegantného,   starnúceho Donáta tuho a nevšedne. A – aká bola – so svojimi citmi sa   pred nikým netajila.
    </tei:p>
    <tei:p>
     Všade inde by sa bol podobný zväzok stretol s odporom a s   výsmechom. Pani Bela mohla hovoriť priam o šťastí, že bývala v ulici,   ktorá nepoznala predsudky „veľkého sveta”. Kolónia prijala túto lásku   pod svoje ochranné strechy ako voľačo samozrejmého. Ľudom sa dokonca   zapáčila smelosť pani Běly – veď nebývalo zvykom zaľúbiť sa do Cigáňa   verejne a neskrývane, i keď ním bol taký populárny človek ako ujo   Donát. A nikomu neprišlo na um pozastavovať sa nad takou taľafatkou,   že sa tento zväzok nespečatil pred zákonom a oltárom. Takých   „párikov” bývalo v ulici viac.
    </tei:p>
    <tei:p>
     Ujo Béla (páni v bodege na neho pokrikovali „Béla štvrtý”, ale   ostatným bol a zostal ujom Bélom) rýchlo zrástol s okolím pre neho   nezvyklým. Azda po prvý raz vo svojom muzikantskom živote našiel v   byte pani Bely kus domova. Rýchlo sa spriatelil s nezamestnanými   chlapmi, vysedával s nimi na podstienke, počúval ich žalobné slová a   sám sa ponosoval na mrchavé časy. Pri jeho nárekoch sa ľudia len tak   akosi milo usmievali. Pripadal –im ako šťastné, naivné decko. Čože on   vedel o skutočnej biede?
    </tei:p>
    <tei:p>
     Ujo Donát nenávidel republiku. Nenávidel ju z hĺbky srdca. Povedal   to každému, opakoval to často. Hudba, ako tvrdil, zomrela s pádom   monarchie. On, človek slávny, musí dnes vyhrávať v bodege. On, čo   voľakedy si s grófmi tykal, topil sa v peniazoch, poctách a   pozvaniach – a tiež – ako tomu on hovorieval – v aventúrach.
    </tei:p>
    <tei:p>
     – A teraz, prosím ich pekne… – horekoval, – príde ku mne taký   opitý mamľas a reve mi do ucha – ,,hraj, cigáň, ja tvojho   ancikrista!” Veď mňa aj samotný gróf Pálffy nazýval pánom Donátom a   princ Rudolf mi raz vo Viedni podal na pobozkanie ruku!
    </tei:p>
    <tei:p>
     Ulica mu neporozumela celkom. Mažiarik, chlap špeditérsky, by sa   bol celkom iste urazil, keby ho bol hocijaký gróf, nielen Pálffy,   nazval pánom Mažiarikom. Pravda, k takému stretnutiu nedošlo a ani   nikdy nemohlo dôjsť. Ulica mala svoje starosti a tie sa veľmi líšili   od starostí uja Donáta. Ktože mu mohol rozumieť, keď začal tárať o   hudbe?
    </tei:p>
    <tei:p>
     – Čajkovskíj… – nadchýnal sa ujo Donát, – ach, to vám je hudba!   Ani archanjeli v raji krajšiu nehudú! A človek aby vyhrával šarlestón   a šimi… ktože dnes chce počúvať Čajkovského?
    </tei:p>
    <tei:p>
     Ujo Donát bol človek šťastlivý. Ulica ho mala za tie jeho ponosy   rada. Boli to celkom inakšie ponosy než tie každodenné…
    </tei:p>
    <tei:p>
     Kolónia… desať blokov dlhých prízemných domov, oddelených od seba   úzkymi dvormi. Od ulice ju oddeľuje latkový plot, posadený na nízkom   betónovom múriku. Múrik býval odjakživa akýmsi „klubom” ulice.   Vysedávali na ňom chlapi za dlhých letných večerov, tu sa tuho   poškriepili komunisti so sociálnymi demokratmi „pre tú politiku”, tu   sa zaklebetili susedy „na päť minút, kým sa voda ohreje”, tu, keď už   všetko spalo, túlili sa k sebe poslední zaľúbenci, vracajúci sa od   rieky, unavení a šťastní. Ľudom bolo akosi dobre na tom múriku.
    </tei:p>
    <tei:p>
     Keď sa ujo Donát rozkmotril s bodegou (urobil to dramaticky,   prestal hrať v polovičke tanga, tresol päsťou o klavír, vynadal   všetkým ožranom, čo ho urážali, a odprisahal, že nech mu noha   odpadne, ak ešte raz v živote prekročí prah tohto kráľovstva nerestí   a hriechu), stal sa jedným – ako o sebe rád tvrdil – z miliónovej   armády nezamestnaných. Pravda, tento neprirodzený stav nepociťoval   nijako tragicky – jednak bol človekom sporivým, jednak by pani Běla   nepripustila, aby trpel voľajakú núdzu a okrem toho mohol nájsť ihneď   „angažmá”. Nikto sa však na neho nehoršil, keď trochu teatrálnym   plačlivým hlasom oznamoval chlapom:
    </tei:p>
    <tei:p>
     – Teraz som už tiež taký bedár ako vy. Som miliónty   nezamestnaný…
    </tei:p>
    <tei:p>
     Lenže muzikant bez hudby žiť nemôže a ujo Béla bol muzikantom   zaľúbeným. Tak vznikli nezabudnuteľné koncerty, ktoré z   nepochopiteľných príčin neraz vtisli deťom i dospelým do očú slzy a   srdcia naplnili vrúcnosťou, mierom a nekonečnou pohodou. Boli sme   poslucháčmi vďačnými, hoci sme nevedeli, čo je andante a largo, že   sonáta má tri vety a že sa medzi nimi nemá tlieskať. Netlieskali sme   vôbec, sedeli sme na múriku ticho, tak ticho, ako nevysedávajú ľudia   na nijakom koncerte, a počúvali sme hudbu, čo sa liala z otvoreného   obloka do večernej letnej ulice. Iba keď klavír na chvíľočku   zatíchol, ozvalo sa z tmy:
    </tei:p>
    <tei:p>
     – Jožisko, spať!
    </tei:p>
    <tei:p>
     Najmä pre nás, deti, boli to nezabudnuteľné stretnutia s   nepoznaným Beethovenom, Dvořákom, Brahmsom a s tým záhadným   Čajkovským, v ktorom ujo Béla tak obľuboval ladnosť, melodičnosť a   tiež melancholické ladenie jeho skladieb. Až po rokoch, na koncertoch   veľkých, svetových majstrov, mi zrazu vyvrelo z pamäti – veď ja túto   pasáž poznám! Kde len som to… kde len som ju počul? Až po rokoch som   sa zoznamoval s menami a dielami majstrov komponistov, ktoré mi   zostali v pamäti z detských čias a už ma neopustia do smrti. Ach,   zaiste je to len sentimentálna spomienka, keď dnes, po rokoch,   porovnávam prednes koncertného majstra s majstrovstvom uja Bélu,   milého, dobrého Cigáňa, ktorý v čase krízy a zúfalých existenčných   zápasov vedel vniesť do našej ulice aspoň prísľub krásy a životného   jasu! Iste je to len sentimentálna spomienka, keď započúvaný do   prednesu Anny Fisherovej porovnávam – túto vetu Apassionaty hral ujo   Béla precítenejšie a lepšie. Hral tak skutočne? Na tom nezáleží. Veď   napokon – bol komerčný muzikant. Pravdepodobne nehral ani svojho   obľúbeného Čajkovského celkom presne – veď hrával spamäti a sotva   poznal celé skladby.
    </tei:p>
    <tei:p>
     Mali sme ho za to radi a on nás. Často vravieval:
    </tei:p>
    <tei:p>
     – Ani grófom, ani ožranom už hrať nebudem. Tí nikdy nevedeli, čo   je ozajstná hudba. Hrať takým obyčajným ľudom, to je pre umelca   opravdivá radosť.
    </tei:p>
    <tei:p>
     Vrátil sa do bodegy vyhrávať ožranom šarlestón a šimi. No v   pondelok tam bývalo prázdno, mŕtvo a ujo Donát sa rozhodol, že aj on   chce mať svoj siedmy deň sviatočný. Tak vznikli naše „hudobné   pondelky”. Keď sme ho stretli na ulici, nezabudli sme sa opýtať:
    </tei:p>
    <tei:p>
     – Ujo Béla, a v pondelok bude? Bude?
    </tei:p>
    <tei:p>
     A on vždy odpovedal:
    </tei:p>
    <tei:p>
     – Bude, ak nebude pršať a dušinka nebude chcieť ísť na   prechádzku.
    </tei:p>
    <tei:p>
     Stalo sa, že pršalo, on sedel pri klavíre a my sme predsa počúvali   pod oblokom. Ujo Donát požiadal pani Belu:
    </tei:p>
    <tei:p>
     – Pozvi tie deti, dušinka, vďačnejšie obecenstvo som i tak nikdy   nemal a nebudem mať… – A ešte nám dal na lízanky.
    </tei:p>
    <tei:p>
     Roky utekali. Už sme dorastali, už sme chodievali s dievkami, ale   nezabudli sme postáť občas pod oblokmi pani Bely a započúvať sa do   čara hudby. Pondelkové koncerty sa stali v ulici také slávne ako vo   svete Salzburské hry. Chodievali sem aj ľudia zo susedných ulíc, také   to bývali slávne koncerty…
    </tei:p>
    <tei:p>
     Možno by ujo Béla vyhrával v Marxovej ulici podnes, nebyť   Slovenského štátu. Vtedy, keď začínali nadobúdať platnosť zákony   „vyššej rasy”, urobil ujo Béla to najhoršie, čo urobiť mohol.   Zosobášil sa s pani Belou. Pani Bela možno dúfala, že ju takto   nevyženú zo Slovenska, možno to urobili preto, lebo sa uradili, že   bude obom lepšie, aj ujo Donát obíde rasové zákony, ktoré sa už   ohlasovali pogromistickými výčinmi. Možno sa dohovorili, že tak alebo   onak, v dobrom či v zlom zostanú spolu? Lenže práve ich nešťastný   sobáš vyvolal veľké rozhorčenie medzi „rasové čistými”. V svätom   hneve vtrhli raz v noci hulákajúci gardisti do bodegy, vyhnali uja   Bélu kopancami a pohrozili Kušnierovi, že mu urobia z bodegy Kartágo,   ak sa opováži čo i len jediný raz ešte pustiť tohto przniteľa rasy ku   klavíru. O niekoľko dní vyšupovali pani Bělu za hranice. So sebou   smela vziať 25 kilogramov batožiny. Jediný klavír, ktorý sa kedy   zjavil v našej ulici, roztrepali sekerami.
    </tei:p>
    <tei:p>
     Pre uja Donáta nastali mrchavé časy, plné horkosti, urážok a   poníženia. Každý deň ho vyháňali gardisti spolu so starinárom   Rozumfeldom čistiť mesto a pokrikovali na neho:
    </tei:p>
    <tei:p>
     – Biele mäsko ti zachutilo, čo? Pozrime len na kocúra. A mesto sa   smialo, ako ujo Béla holými rukami zbiera konský trus. Neskoršie, keď   sa bezzákonnosť a neľudskosť stali zákonom jediným, odviezli chorého   uja Donáta do koncentračného tábora.
    </tei:p>
    <tei:p>
     Až do dňa, kým ho odvliekli, starala sa ulica o uja Bélu, ako sa   len dalo. Ľudia mu dali jesť a neraz mu poskytli i strechu nad   hlavou, ba chlapi mu ponúkli, že ho skryjú v horách. Čože by si však   bol počal v horách? Ujo Donát nebol bojovníkom, bol skôr   trpiteľom.
    </tei:p>
    <tei:p>
     Ako túžil sadnúť si za klavír aspoň na chvíľočku! To mu ulica   umožniť nemohla – a tí, čo klavír mali, akosi stratili srdcia. Keď si   u niekoho ohrieval pri kachliach zimou popukané ruky, neraz sa   rozplakal.
    </tei:p>
    <tei:p>
     – Už nikdy nebudem vedieť hrať. Už nikdy nie…
    </tei:p>
    <tei:p>
     A ešte väčšmi než za klavírom smútil za pani Bělou.
    </tei:p>
    <tei:p>
     – Viete… – spomínal na ňu, – bola taká milá… taká dobrá. .. anjeli   na nebesiach sú popri nej iba naničhodní lotri!
    </tei:p>
    <tei:p>
     V povojnových rokoch som sa neraz potuloval po južnom Slovensku.   Prišiel som raz do Šiah. Stretol som na námestí starca, ktorý, i keď   mal snehobiele vlasy, bol mi veľmi známy. Prizrel som sa mu bližšie…   kto len to môže byť? Kto len to… a potom som skríkol:
    </tei:p>
    <tei:p>
     – Ujo Béla! Pán Donát!
    </tei:p>
    <tei:p>
     On ma spoznal ihneď, hoci sa starší ľudia na mladších ťažko   upamätávajú.
    </tei:p>
    <tei:p>
     – Ľa… Miško… ty si to! Ale si vyrástol! No, to je krásne! Krásne!   A spoznal si ma! A nehanbíš sa za starého Cigáňa… a pamätáš sa ešte   na pondelkové koncerty v našej ulici? A vieš, s kým tu bývam? No, to   ti musím ukázať, to bude veľké prekvapenie! Veľké prekvapenie!
    </tei:p>
    <tei:p>
     Vzal ma pod pazuchu a nepustil ma k slovu.
    </tei:p>
    <tei:p>
     – Dušinka sa bude veľmi tešiť. Veď vieš… za vojny ju odvliekli...   veď vieš, ako bolo… statočný človek bol horší ako pes… teraz nikomu   nevadí, že som Cigáň… nie, už nehrávam po kaviarňach… to nie je   nijaká hudba. Iba niekedy doma, dušinke… ach, či len bude rada, keď   ťa uvidí! A vieš, zahráme si ako za starých čias… čo som vtedy   vravel? Ako si dnes cenia Čajkovského! Mal som pravdu, veľký   muzikant, veľký!
    </tei:p>
    <tei:p>
     Rozplýval sa radosťou. Všetko, všetko by bol najradšej zo seba   vysypal jednou vetou. Ale potom… potom bolo tak milo, tak dobre a   krásne… ujo Donát hral a my s dušinkou sme zbožne počúvali…
    </tei:p>
   </tei:div>
   <tei:div type="chapter">
    <tei:head>
     JO – JO
    </tei:head>
    <tei:p>
     Konečne vyšiel na balkón sám starosta. Všetko stíchlo v napätom   očakávaní, čo povie. Povedal to najhoršie, čo sa v takej chvíli   dalo.
    </tei:p>
    <tei:p>
     – Občania, ľudia boží, majte rozum!
    </tei:p>
    <tei:p>
     Ešte chvíľu zotrvalo ticho. Ticho môže byť všelijaké. Ticho po   starostových slovách bolo zlovestné, plné hnevu a búrky. O chvíľu ho   prerezal výkrik:
    </tei:p>
    <tei:p>
     – Ty ho nepotrebuješ, ty bachor vypasený!
    </tei:p>
    <tei:p>
     To bol povel. Námestie – hlava na hlave – sa zavlnilo, zaznel   pekelný hvizdot, krik, kliatby, volanie „fuj, dolu s ním!” Prvý občan   mesta, bledý, prestrašený, nechápajúci, čo sa deje, rýchlo sa z   balkóna stratil. Námestím opäť, už po dvadsiaty, či po päťdesiaty raz   znelo strašné heslo doby:
    </tei:p>
    <tei:p>
     – Prácu a chlieb! Prácu a chlieb! Prácu a chlieb!
    </tei:p>
    <tei:p>
     Vlna hnevu sa vzdúvala. Ešte chvíľu, chvíľočku, potrebnú k   hlbokému vdychu a prepukne s besnou silou búrka, strašná, hrozivá,   neutíšiteľná…
    </tei:p>
    <tei:p>
     Žandári to už poznajú. Žandári sú na takéto stretnutia školení   majstri. Vedia presne odhadnúť, kedy hnev vrcholí, poznajú to   vlnobitie ľudských hláv a vedia tiež, kedy je najpríhodnejšia chvíľa,   aby zasiahli. Na hornom konci námestia – dalo sa to skôr vycítiť, ako   vidieť, – zástup sa akosi zahmýril. Ktosi sa vydriapal na agát a opäť   zoskočil dolu.
    </tei:p>
    <tei:p>
     – Žandári. Je ich ani múch.
    </tei:p>
    <tei:p>
     Naťahovali sme krky, dvíhali sme sa na špičkách, aby sme videli,   čo sa tam deje. V tom sa nám za chrbtom vyrojil kordón. Na puškách   mali nastoknuté bajonety, na opaskoch sa zlovestne hompáľali čierne   pendreky. Veliteľ žandárov, práporčík Fiala, mal v rukách pištoľ.
    </tei:p>
    <tei:p>
     Privítali sme ich skalami. Žandári strhli pušky a vystrelili do   vzduchu. To bolo zlé. To je vždy zlá chvíľa, keď žandári vystrelia do   vzduchu. Vieš – druhá salva už nepôjde do vzduchu a cítiš nepríjemné   šteklenie v žalúdku. Zdá sa ti, že všetky hlavne cielia akurát na   tvoje brucho.
    </tei:p>
    <tei:p>
     Zástup obrátený proti žandárom sa zavlnil, zakolísal, ktosi sa   modlil, akási žena omdlela, iný preklínal, ktosi sa zrazu schytil a   začal utekať. Žandári čakajú vždy na chvíľu, keď voľakto začne   utekať. Vedia, že sa to takto skončí. Poznajú túto chvíľu už z   nejednej bitky. Vedia – jeden začne a strhne všetkých.
    </tei:p>
    <tei:p>
     Žandári študujú taktiku pouličných zrážok. Vedia – len tam, kde   majú ľudia odrezané všetky cesty k úteku, stavajú sa na odpor po   prvom výstrele. Preto sa aj” kordón rozostavil tak, aby nechali   priechod na útek. Žandári sa vždy zjavia z neočakávanej strany, od   chrbta, rozbehnú sa proti zástupu, pri odpore vystrelia prvú salvu do   vzduchu a druhú, ak prvá nezapôsobí, do živého; v predpisoch stojí do   nôh – ale nájdite žandára, čo v takej trme-vrme myslí na   predpisy!
    </tei:p>
    <tei:p>
     Žandárska taktika prikazuje: po zastrašujúcich výstreloch použiť   pendreky. Dostal som do chrbta takú „šupu”, že ma priam vodvoje   prelomila, ale utekal som, utekal som, čo mi para stačila. Videl som   pritom, ako práporčík Fiala mastí pendrekom chlapa, zvíjajúceho sa na   zemi. Poznal som toho chlapa. Počul som ešte, ako práporčík Fiala   besne šípe:
    </tei:p>
    <tei:p>
     – Teba, ty pes, som už dávno túžil dostať do rúk!
    </tei:p>
    <tei:p>
     Potom som zbadal neďaleko utekajúceho Mila Brnu a zakričal som na   neho:
    </tei:p>
    <tei:p>
     – Milo! Brata ti zabijú!
    </tei:p>
    <tei:p>
     Milo sa zastavil, obzrel, a nedbajúc na nič, predieral sa späť. Z   troch krokov tresol práporčíkovi veľkú skalu do hlavy. Žandár   zareval, nechal ležiaceho a s tvárou skrivenou od bolesti a zverskej   zlosti sa pustil za nami.
    </tei:p>
    <tei:p>
     – Stoj! – reval. – Stoj, lebo strelím!
    </tei:p>
    <tei:p>
     Akurát! Akurát mu voľakto bude stáť!
    </tei:p>
    <tei:p>
     Vbehli sme pod najbližšiu bránu spolu s Gitou Garajkou. Pri takých   veciach nikdy nechýbala. Zarígľovali sme rýchlo dvere a počúvali sme   s tlčúcim srdcom huk, krik, dupot utekajúcich nôh. Občas sme rýchlo   poodchýlili bránu a zakričali sme:
    </tei:p>
    <tei:p>
     – Sem! Sem sa chytro!
    </tei:p>
    <tei:p>
     Za chvíľu bolo pod bránou plno ľudí. Potom besnenie na ulici   oslablo, vzdialilo sa, až napokon zaniklo kdesi v odľahlých uliciach.   Vyzreli sme opatrne z brány. Námestie bolo prázdne, vymreté. Zdrapy   zástav a papierových transparentov sa povaľovali na asfalte.   Uprostred námestia osiateho čiapkami a klobúkmi ležala žandárska   helma. Akési psisko pobiehalo zjašene po dlažbe. Na chodníku pred   nami sa červenela krv. Chlapi rýchlo vyšli spod brány a pobrali sa   preč. Zostali sme tam len traja – Milo, Gita Garajka a ja.
    </tei:p>
    <tei:p>
     V rohu námestia pod agátom sa zvíjal akýsi človek. Vedeli sme, kto   je to. Nemohli sme ho tam nechať. Nedbajúc na nič, vybehli sme z   brány, vzali sme stenajúceho Pava Brnu pod pazuchy a vliekli sme ho   do najbližšieho dvora. Svine, prekliate svine! Ale ho doriadili!   Hlavu mu rozbili, oči mal zalepené krvou, nevládal ani hovoriť, ani   kričať. Zavliekli sme ho pod studňu v Ivánkovom dvore a ten, oplan   ľudácky, nás vyhnal preč. Opatrne sme viedli Milovho najstaršieho   brata. Bolel ho každý dotyk, každý krok, no i tak vyrážal z   opuchnutých, zakrvavených úst:
    </tei:p>
    <tei:p>
     – Zabijem! Zabijem ho! Raz ho zabijem!
    </tei:p>
    <tei:p>
     Opäť sme museli skočiť pod bránu. Žandári sa vracali. Vykonali   tentoraz plnú robotu, pochytali komunistov. Videli sme, ako ich vedú   v silnej eskorte, po dvoch zviazaných k sebe retiazkami. Pavo, keď   nazrel cez škáru do ulice, zastenal:
    </tei:p>
    <tei:p>
     – To je koniec. Odťali nám hlavu…
    </tei:p>
    <tei:p>
     Bol to koniec, na čas, nie nadlho. O mesiac sa vrátili zatknutí   komunisti z väzenia a opäť búrilo námestím hrozivé, mocné, zúfalé,   bojové volanie:
    </tei:p>
    <tei:p>
     – Prácu a chlieb! Prácu a chlieb! Chceme prácu a chlieb!
    </tei:p>
    <tei:p>
     Prácu nedali. Nemali. Chlieb by aj boli mali, ale museli nahádzať   pšenicu do Labe, aby „udržali cenovú hladinu.. Boli to časy bláznivé.   Svet sa rútil kamsi a nikto nevedel, kam. Šialený Hitler bubnoval na   vojnu. Neuveriteľné sa stávalo možným. Nevysvetliteľné logickým.   ..
    </tei:p>
    <tei:p>
     Práve v tých, akurát v tých časoch ovládlo svet – jo-jo.
    </tei:p>
    <tei:p>
     Jedného dňa priniesol A-zet na prvej strane zprávu, ako si jo-jo   razí víťaznú cestu svetom. V Amerike (kde inde sa to mohlo stať?)   usporiadali vytrvalostné preteky. Zvíťazil v nich akýsi Irčan.   Vydržal sedem dní a nocí bez prestávky pohybovať tou „zázračnou   vecičkou” hore-dolu. Po Amerike prišlo Monte Carlo. Víťaz, anglický   lord, ktorý prišiel celkom na mizinu v rulete, vyhral v pretekoch   jo-jo a rozbil bank. Stal sa hrdinom týždňa, kým ho nezatienil   pätnásťročný egyptský chlapec, ktorý na alexandrijských pretekoch   vyhral prvú cenu tisíc libier. Tisíc libier! Vtedajších sto   dvadsaťtisíc korún! A my sme boli tiež pätnásťroční! Čo keby… keby   sme my… alebo aspoň voľakto z nás vyhral – čo i len takých sto   libier? Kde je vlastne to čertovské jo-jo? Kedy sa už zjaví aj v   našom meste?
    </tei:p>
    <tei:p>
     Stalo sa tak raz v nedeľu. Stolár Krámiš si hrdo vykračoval po   korze, z ruky mu vyskakovalo akési drevené koliesko na gumičke a opäť   sa mu vracalo do dlane. A to je všetko? To je to jojo? Ná, či nie je   milšia opica na gume, ktorú možno vyhrať na strelnici?
    </tei:p>
    <tei:p>
     Lenže jo-jo neskáče na gumičke! To, čo ľudia považovali za   gumičku, bol celkom obyčajný špagát. Kto neverí, nech sa presvedčí, a   kto je taký múdry, nech vysvetlí, ako je to možné! Až po zistení   všetkých reálií sa mesta zmocnil neslýchaný úžas a bleskom sa   rozniesla zpráva: Jo-jo je tu! Je medzi nami!
    </tei:p>
    <tei:p>
     Okolo Krámiša za zhŕkla hŕba ľudí. Všetci chceli sprobovať a on,   dobráčisko, rád vysvetľoval tým, čo sa pokúšali s nezdarom poháňať   drevené koliesko:
    </tei:p>
    <tei:p>
     – V tom je práve ten šport! To treba vedieť, to nie je len tak! –   Krámiš sa stal hrdinom dňa, o inšom sa vtedy v nedeľu nevravelo. No   už v pondelok sa ukázalo v uliciach niekoľko tancujúcich koliesok; do   konca týždňa ich boli už desiatky, do konca mesiaca stovky. V   Kučerovom hračkárskom obchode sa pýšilo jo-jo nad iné parádne, z   umelej kosti, vykladané farebnými sklíčkami. Stálo dvadsať korún –   povážte len, dvadsať korún! Rodinná žobračenka znela vtedy na dvadsať   korún! Naozajské panské jo-jo! Ale všetkých pretrumfol Lajo Kupčo so   svojím tri kilá ťažkým a pol metra velkým jo-jom. Vraj presne s takým   vyhral Francúz Legrain medzinárodné preteky v Berlíne. Vynieslo mu to   tristotisíc – povážte len – tristotisíc frankov!
    </tei:p>
    <tei:p>
     Kto nemal jo-jo, nežil. Predavači u Wellera poháňali jo-jo tajne   za pultom. Blumentálovi špeditérski chlapi sa hrali s jo-jom na   kozlíku nábytkového voza. O okresnom náčelníkovi Skalinovi sa   povrávalo, že si jo-jom kráti chvíľu pri nudných zasadaniach.   Učitelia zhabali v školách priam veľtucty tancujúcich koliesok. Zlé   jazyky tvrdili o učiteľovi Menčíkovi, že zhabané kolieska predáva   Kučerovi s veľkou zľavou. Stolár Krámiš predbehol všetkých stolárov i   tokára Majera v konkurenčnom boji o prvenstvo vo výrobe jo-ja.   Zarobil na tom úžasné peniaze, také úžasné, že podaktorí hovorili o   státisícoch a iní, zasvätenejší, vyjadrovali sa o státisícoch iba s   opovrhnutím.
    </tei:p>
    <tei:p>
     – Čo, státisíce? Milióny!
    </tei:p>
    <tei:p>
     Ale aj stolár Krámiš bol iba obyčajným fušerom oproti istému   žilinskému tokárovi, ktorý prijal do zamestnania desať pomocníkov.   Pretože nemal dosť strojov, pracovali na tri smený. Žilinský   podnikavec zásoboval celé Slovensko a inzeroval v novinách:
    </tei:p>
    <tei:p>
     „Keď jo-jo, tak od Budíka! Je spoľahlivé, kvalitné, je slovenské,   je naše!”
    </tei:p>
    <tei:p>
     Aj tak sa dalo. V tých časoch mohol sa ešte stať neznámy   remeselníček obdivovaným fabrikantom za jednu noc. Jojo bolo tu!   Jo-jo bolo medzi nami! Jo-jo zvíťazilo!
    </tei:p>
    <tei:p>
     Miestny klub šachistov v obavách, že príde o všetkých svojich   členov (čo je nepochopiteľné, lebo človek si vie predstaviť, ako pri   šachovej hre možno pohybovať jo-jom celé hodiny hore-dolu),   usporiadali prvé preteky v meste s cenami, na ktoré si brúsili zuby   stovky veľkých i malých občanov. My sme prestali hrať futbal, vyzvali   sme nášho dávneho súpera ŠK Jamu na preteky s jo-jom. V našej ulici   sa pretekal každý. Kde sa zišli dvaja, súperili dvaja, kde štyria,   tak štyria. Usporiadali sme boje o prvenstvo dvora, potom zápasil   dvor s dvorom a napokon sa bojovalo o majstrovstvo ulice. S veľkým   napätím očakával celý národ zprávy o výsledkoch celoštátnych pretekov   v Prahe, kde sa stretli najlepší vytrvalci. Keď sa vrátil do mesta   tučný sedlár Hofman, ktorý sa umiestnil na sedemnástom mieste, rovnal   sa jeho návrat Napoleonovmu triumfu po vyhratej bitke. Agneša   Kolárová získala v zime titul miestnej kráľovnej krásy a zrazu všetci   ju nazývali „Miss jo-jo”. Bol to titul nezaslúžený, ale ona ho rada   priradila k titulu, získanému na reprezentačnom plese Živeny.
    </tei:p>
    <tei:p>
     Bláznovstvo sveta vyvrcholilo obrázkom v novinách; bol na ňom lord   z Windsoru s jo-jom v ruke. Z riadkov pod obrázkom sa dozvedel   ohúrený čitateľ, že jo-jo britského čakateľa trónu je z rýdzeho   zlata, zdobené briliantami a že mu ho daroval akýsi indický   maharadža. Možno sa čudovať, že dadaistickí básnici pribrali jo-jo   medzi rekvizity svojej inšpirácie?
    </tei:p>
    <tei:p>
     Majstrovstvo mesta vzrušovalo každého. Sedlár Hofman mal niekoľko   obávaných súperov, z nich najvážnejší bol práporčík Fiala. Aby všetci   videli, usporiadalo sa majstrovstvo mesta na futbalovom ihrisku,   pretekári mali dokázať svoju zdatnosť na vyvýšenom pódiu.
    </tei:p>
    <tei:p>
     Zvíťazil tučný sedlár. Na veľké sklamanie obecenstva sa práporčík   Fiala na preteky nedostavil. No už krátko po nich sa ľudia dozvedeli   príčinu. Práporčíka Fialu našli zavčas rána strašne zbitého vo dvore   krčmy ,,U slávika”. Surovci, čo takýmto spôsobom znemožnili boj dvoch   starých rivalov v jo-jo, nenechali na žandárskom veliteľovi miestečka   nedotknutého. Chudák tak zoslabol, že sa nevládal ani zvesiť z plota,   na ktorý ho nastokli.
    </tei:p>
    <tei:p>
     V meste sa zlomyseľne povrávalo, že naničhodníkov, ktorí tak   zriadili nešťastného práporčíka, najal na tú robotu tučný Hofman, aby   sa zbavil nebezpečného súpera a zabezpečil si prvenstvo v meste. My   sme vedeli inšie. Vedeli sme, že žandára zbil len jeden človek a   vedeli sme aj, kto to bol.
    </tei:p>
    <tei:p>
     Ešte dačo. Vedeli sme, Že Fialu nezbil za to, aby mu znemožnil   účasť na pretekoch elegancie jo-jo.
    </tei:p>
   </tei:div>
   <tei:div type="chapter">
    <tei:head>
     KOVBOJSKÁ HISTÓRIA
    </tei:head>
    <tei:p>
     Prišiel do mesta cirkus Centrál. Uviedol sa sprievodom po hlavnej   ulici. Defilovali všetky ťavy, slony, kone, na somárikovi sedel veľmi   smiešny „dumeraugust”, ktorý neustále padal zo sedla, krásna Dolores   Cibuľová sa hrdo niesla na bujnom šimľovi. Veľa koní, veľa zvierat –   čo je dobre. Kone, levy, ťavy, ale najmä slony potrebujú vodu, veľa   vody, a ktože im ju nanosí? Bola to stará výsada chlapcov z našej   ulice. Za dvadsať veľkých vedier vody, navláčených zďaleka, sme si   „vyslúžili” vstupenku na večerné predstavenie. Nazdávate sa, že kto   vstupenku nemal, predstavenie nevidel? Tí, čo vstupenku mali,   nezištne mu pomohli prešuchnúť sa „popod plachtu”.
    </tei:p>
    <tei:p>
     V chodení „popod plachtu” sme mali neprekonateľné skúsenosti.   Poznali sme tajné vchody pod javiskom do Sokolovne. Biletár Pajda   nikdy nevedel pochopiť, akou tajnou cestou sme sa zase dostali do   sály. Zvádzal s nami urputný, nemilosrdný zápas, kým sa zmieril s   tým, že na našu vynaliezavosť nestačí ani jeho autorita, ani jeho   rozum. A vyhrabať dieru popod plot futbalového ihriska, to tiež   nebolo nič ťažkého. Raz, keď prišla kompletná Sparta, a „nasekala”   miestnemu Slovanu štrnásť gólov, narezali sme večer pred slávnym   zápasom dve dosky v plote. Kým to usporiadatelia – už počas zápasu –   zbadali, prešmyklo sa cez otvor v plote vyše sto „čiernych fanúškov”   vo veku od ôsmich do päťdesiatich rokov. No povedzte sami, či je to   pri takých bohatých skúsenostiach voľajaký kumšt, dostať sa popod   plachtu do cirkusu?
    </tei:p>
    <tei:p>
     Horšie bolo, keď prišiel Lunapark. Prekutávali sme znovu a znovu   našu „medenú baňu” za chemickou fabrikou, vláčili sme ťažké železné   traverzy, kusy olova, medený drôt a iné vzácnosti. A práve v takých   časoch zvýšeného záujmu o zárobky vetril mrchavec Rozumfeld   konjunktúru a stláčal ceny.
    </tei:p>
    <tei:p>
     – Kšefty sa nehýbu, mám toho haraburdia veľa… – vyhováral sa starý   lakomec. – Ak beriem, iba preto, že vás mám rád… – Vedeli sme, že za   takýmito vyznaniami lásky bude nasledovať „pokles kurzu” železa z   pätnástich na dvanásť halierov za kilogram. Desať minút závratu na   kolotoči stálo päťdesiat halierov, jazda na elektrickom aute korunu a   čo tam ešte všetkého bolo! Môcť tak zhodiť všetkých šesť konzervových   škatúľ troma hodmi gumovej loptičky a vyhrať toho veľkého medveďa!   (Tri hody za korunu.) Lebo – hriech čo i len pomyslieť na krásne   hodiny s pozlátenou sochou! A čertovo koleso, tobogáň, tombola, to je   nič? Blúdili sme smutne po tejto ríši zázračností a márne sme si   lámali hlavu, ako vkĺznuť do stanú, kde sa ukazovala   položena-poloryba – a práve v takom čase stláčal Rozumfeld ceny!
    </tei:p>
    <tei:p>
     Ach, dovoľte povzdychnúť si a zaspomínať na tie staré zlaté časy,   keď ešte „ringišpíľ” nepoháňali elektromotory a hnacou silou boli   naše ruky a nohy! Desať ráz sme tlačili z plných síl brvno v hlave   kolotoča, ale po jedenásty raz sme sa viezli my a boli sme šťastní.   Motorizácia a elektrifikácia Práterov a Lunaparkov je v mnohom veľmi   škodlivá. Čaro verklíka nahradil škriekavý elektrický zosilňovač a   našu pomoc už nikto nepotreboval. Vtedy sme nevedeli ešte nič o hnutí   anglických robotníkov, ktorí rozbíjali stroje. Iste by sme boli s   nimi vrele súhlasili.
    </tei:p>
    <tei:p>
     Raz sa zrútilo lietadlo. Videli sme, ako sa pilot vznáša na padáku   vo vzduchu. Boli sme prví v lesíku, kam lietadlo spadlo, a kým prišli   četníci na miesto havárie vyšetriť príčinu katastrofy, nebolo už   pomaly čo vyšetrovať. Lietadlo sme zatiaľ dôkladne rozobrali a všetky   poklady sme bezpečne ukryli. Netreba vari nikomu zoširoka   vysvetľovať, koľko je na takom lietadle pokladov. Stačí vedieť, že   Milo Brna si z ukoristených koliesok urobil parádnu káru, čo nemala v   celom okrese konkurencie. Každý si odnášal niečo – keď nič inšie,   aspoň úlomok z dolámanej vrtule ako talizman pre šťastie.
    </tei:p>
    <tei:p>
     Vždy, od jari do zimy, dialo sa voľačo pozoruhodného,   vzrušujúceho. Päťsto žandárov, stiahnutých z celého Slovenska,   prenasledovalo vraha Demiana. Pre nás nebol Demian nijakým vrahom.   Bol – mstiteľom. Či nezastrelil štyroch žandárov, kým siahol na   vlastný život? Ešte dlho po jeho smrti sme opatrovali jeho hrob za   múrom Lipovského cintorína.
    </tei:p>
    <tei:p>
     Keď horela hora, učiteľ ani nemusel vyzývať „dobrovoľníkov”. Ktože   by nešiel hasiť? A keď sa z jari preliala voda z rozvodnenej rieky   cez železničný násyp do našich dvorov, opäť sme nešli do školy.   Povyťahovali sme korytá, rýchlo sme zhlobili „štafle” a premenili sme   našu ulicu na Benátky.
    </tei:p>
    <tei:p>
     Vždy sme sa mali na čo dívať, čo počúvať, o čom premýšľať, po čom   túžiť. Vždy sme mohli ochotnú ruku priložiť k požehnanému, či menej   požehnanému dielu. Papranci tiahli z Oravy na juh a usalašili sa na   noc v Jánusovom humne. Vyškriabali sme sa na vráta a počúvali sme   tiahle smutné piesne, ktoré i naše detské, nechápavé duše napĺňali   žiaľom a dusivým smútkom. Roznieslo sa, že kto nazbiera najviac   automobilových evidenčných čísiel, dostane od tatíčka Masaryka do   daru krásne, nové auto. Striehli sme na hradských od rána do noci,   každý nazbieral viac evidenčných autočísiel, než bolo vtedy   automobilov v celej republike, no auto nikto z nás nedostal. S autami   sme mali akúsi smolu. Nikto z nás nevyhral ani to krásne auto, ktoré   bolo hlavnou výhrou vo veľkej Melantrichovej nálepkovej súťaži.
    </tei:p>
    <tei:p>
     Auto sa akosi do našej ulice nehodilo. Aj motorka Tóna Hruštiaka,   ktorú sme vše obdivovali celé hodiny, bola široko-ďaleko jediná.   Dostal ju, tú motorku, darom z Ameriky, na nádrži bol namaľovaný   krásny, opravdivý Indián a celkom sa podobala motorkám, na akých   predvádzajú „jazdu smrti slávni cirkusoví akrobati. Našim mamkám sa   Tónová motorka páčila oveľa menej ako nám. Neraz si uľavili:
    </tei:p>
    <tei:p>
     – Žobrota! Jesť nemá čo, ale chce sa hrať na pána…
    </tei:p>
    <tei:p>
     Pri demonštráciách sme nikdy nechýbali. Pred voľbami nebolo nad   nás šikovnejších lepičov plagátov a roznášačov letákov. Keď vypískali   v Slávii Hodáča, boli sme pri tom. Nijaká udalosť sa neobišla bez   nás, či sme už boli vítaní alebo nevítaní.
    </tei:p>
    <tei:p>
     Náš život nebol jednotvárny a nezaujímavý. Bolo v ňom plno   vzruchu, plno nezabudnuteľných príhod. Bohatosť žitia sa nemeria   bohatstvom vrecka. Náš život bol bohatý. Ak sa predsa ešte strhlo   čosi, čo nás mohlo vyviesť z miery, to už muselo stáť za to!
    </tei:p>
    <tei:p>
     Istého dňa prišli kovboji. Poznali sme už Tom Mixa, Freda Thomsona   i Kena Maynarda. Kino Sokol premietalo vtedy ešte nemé filmy. No   kovboji, čo prišli, neboli na plátne kina, ani v cirkuse. Boli to   kovboji ozajstní, živí, a keby ich bol stretol priam sám Tom Mix,   museli by zblednúť od strachu. Mali krásne klobúky, mosadzou vybíjané   opasky, na nich sa hompáľalo obrovské puzdro s coltom, košele mali   kanadské, šatky pestro maľované. A ako už v živote býva, nemohla s   nimi nebyť aj krásna kovbojská lady. Hoci neprirajtovali na ohnivých   koňoch (pravdu povediac, kone nemali nijaké), ktorémusi z nich visela   cez plece gitara. No, povedzte sami – kedyže mal Tom Mix cez plece   prevesenú takú krásnu gitaru s namaľovanými palmami južných morí?   Nikdy.
    </tei:p>
    <tei:p>
     Keď prišli kovboji do našej ulice, mohli sme si oči vyočiť.   Štrachali sme sa za nimi v úctivej vzdialenosti (človek nikdy nevie,   kedy taký vytiahne colt), z dvora do dvora. Nielen my. Mamky zabudli,   že im prihára mlieko na sporáku, otcovia zasekli sekery do klátov v   drevárňach, starí, mladí, všetci šli s nimi, dokonca aj slepý košikár   Štraus.
    </tei:p>
    <tei:p>
     Zastavili sa v každom dvore. Najkrajší kovboj zvesil gitaru z   pleca a hneď začali čarovné spievať. Boli to piesne celkom iné, než   vyspevovali naše sestry, keď si česali vlasy. Akéže sme my aj poznali   piesne? Také, čo nás do omrzenia učili spievať v škole, poväčšinou   hejnárodné a vlastenecké, ktoré spolu s učiteľovou palicou nejednému   nadlho sprotivili slovo vlasť. Otcovia spievali iné piesne, také o   „mašírovaní”, forikovaní”, rúbaní do krvi. Hlavy v nich padali, sťa   by to ani neboli hlavy, ale makovice. Bubeník Kuzman sa vracal vždy v   noci z krčmy a prespevoval:
    </tei:p>
    <tei:quote>
     <tei:p>
      <tei:emph>
       <tei:hi>
        –
       </tei:hi>
      </tei:emph>
      Hŕ na nich, hŕ na nich, zabijeme   ich!
     </tei:p>
     <tei:p>
      Za česť našej kompánie
     </tei:p>
     <tei:p>
      fašírku z nich narobíme;
     </tei:p>
     <tei:p>
      hŕ na nich, hŕ na nich, zabijeme ich!
     </tei:p>
    </tei:quote>
    <tei:p>
     Naše matky spievali o húskach a slávičkoch. (Nespievaj ty   slávičku, zobudíš mi Milanku, zobudíš mi Milanku.)
    </tei:p>
    <tei:p>
     Aj my sme poznali veľa kadejakých piesní. Už ako malé deti sme   spievali „Tys mne nikdy nemiloval” na obveselenie susedov. No také,   aké spievali tí kovboji, nikto v ulici ešte nepočul. Najmä tá   presmutná o umierajúcom zlatokopovi na Aljaške a jeho vernom psovi   Jerrym zanechala v ulici nevšedný dojem. Nejednej robotníckej mamke   vyhŕkli slzy z očú. Ký div, že klobúk, čo krásna kovbojská lady   otŕčala po dospievaní dojatým poslucháčom, naplnil sa v každom dvore   päťdesiathaliernikmi, korunami, ba kedy-tedy v ňom lahodne cinkla i   strieborná päťkorunáčka. Ak pochodili všade tak, ako v našej ulici –   čo je veľmi pravdepodobné, mohol im veru nejeden hollywoodsky kovboj   závidieť.
    </tei:p>
    <tei:p>
     Ešte dlho potom, čo sa zjavili v našej ulici, spomínali ľudia na   milých kovbojov a ich piesne. Ktože vtedy tušil, že boli len prednou   hliadkou veľkej armády, ktorá sa zakrátko nato vydala na pochod po   všetkých hradských sveta? Armády silných, zdravých, schopných, a   preto aj tým väčšmi poľutovaniahodných mladých ľudí?
    </tei:p>
    <tei:p>
     Keď sa po týždňoch rozospievala na našich dvoroch dvojica ešte   prvotriednejších kovbojov s ešte zvláštnejšími piesňami, opakoval sa   úspech. No skoro sa ľudia naučili zatvárať obloky a zamkýňať dvere,   sotva sa na dvore ozval nenapodobiteľný spev trampov. Stávalo sa, že   za deň prešlo kolóniou päť i viac takých spievajúcich skupín – už nie   v kovbojskej paráde, už len v cajkových nohaviciach. Ľudia sa   skrývali pred nimi. Hanbili sa, že nemajú čo dať. A oni už nespievali   o umierajúcom, starom zlatokopovi, ktorý na akejsi vzdialenej Aljaške   umieral opustený hladom a vysilením, ale o detičkách, ktoré posiela   matka lačné spať, lebo otecko príde domov až nad ránom, vyhráva v   krčme na harmoniku smutné piesne rovnakým bedárom, ako je on sám; ak   voľačo vyspieva, donesie ráno chlieb...
    </tei:p>
    <tei:p>
     Ktože zložil tú dusivú, k plaču nutkajúcu pieseň, čo sa ako ostrý   nôž vrezávala do robotníckych sŕdc? Len vtedy, nikdy inokedy nemohla   vzniknúť pieseň o fabrike:
    </tei:p>
    <tei:quote>
     <tei:p>
      „Fabrika, fabrika začadená,
     </tei:p>
     <tei:p>
      ty si nám osudom prisúdená.
     </tei:p>
     <tei:p>
      Veľká si dáma, naša si známa,
     </tei:p>
     <tei:p>
      fabrika, fabrika, si naša mama.
     </tei:p>
     <tei:p>
      Fabrika, fabrika začadená,
     </tei:p>
     <tei:p>
      každý ťa mával tak rád,
     </tei:p>
     <tei:p>
      teraz si hrdzavá, opustená
     </tei:p>
     <tei:p>
      a máme obaja hlad...”
     </tei:p>
    </tei:quote>
    <tei:p>
     Nevie sa, kto ju zložil, no keď ju prvý raz spievali trampi na   našich dvoroch, plakali mamky a chlapi dávali z posledného, z   vďačnosti za to, že voľakto aspoň vyspieva, keď už nevyženie všetku   ťarchu, ktorá zaľahla na našu ulicu a na tisíce jej podobných.
    </tei:p>
    <tei:p>
     Ale šestákov bolo čoraz menej. A „trampi” boli tiež skromnejší a   skromnejší. Neraz sa stalo, že namiesto podávaného šestáka požiadali   „o voľačo teplého”. Ak ich pozvali niekde ku skromnému obedu, boli   vďačnejší a šťastnejší než ich prví predchodcovia za plný klobúk   korún. A ľudia? Sami pred sebou sa ospravedlňovali, že dávajú.
    </tei:p>
    <tei:p>
     – Veď sú to takí bedári, ako my…
    </tei:p>
    <tei:p>
     Trampi nielen spievali. Aj rozprávali, čo kde videli. Všade to   bolo akési rovnaké, všade tá istá dusivá bieda, nezamestnanosť, hlad.   Každý to vedel z vlastného života, z novín, z blízkeho okolia, ale i   tak ľudia počúvali dychtivo a pozorne. Čože sa porobilo so svetom?   Vari nikde nie je lepšie? Vari už tak zostane naveky? Niet nijakého   východiska? Je vraj taká krajina, kde niet krízy, ale ktože tam bol?   Ktože môže dosvedčiť? Ak je to pravda, načože sa celý svet pripravuje   na vojnu?
    </tei:p>
    <tei:p>
     Z potulných trampov, z mnohých nevedomky, stali sa agitátori.   Noviny už neprinášali kurzívy o trampoch, potulných vtákoch,   rozdávajúcich radosť tam, kde jej najviac treba. Začali ich nazývať   pliagou a štvať proti nim žandárov. A pliagou aj boli…
    </tei:p>
    <tei:p>
     Darujúcich rúk bolo čoraz menej. Ľudia kývali hlavami, vzdychali z   hĺbky duše, ale nemali čo dať. Muselo to byť niečo celkom mimoriadne,   keď niektorá z početných trampských skupín odišla z ulice aspoň z   nasýteným žalúdkom. Nie, že by srdcia stvrdli – len vrecká a ruky   boli beznádejne prázdne.
    </tei:p>
    <tei:p>
     Raz prišli trampi. Boli dvaja. Nemali gitaru. Spievali len jednu   pieseň. Bola nekonečne dlhá, mala vyše päťdesiat slôh. Kto ju počul,   plakal. Bola to pieseň o smrti sto štyridsiatich baníkov na mosteckej   bani Nelson III. Bola to pieseň strašná, o to strašnejšia, že ju   spievali necitlivým hlasom, ako dávni jarmoční speváci. Ktovie – azda   práve preto taká účinná? Vtedy ľudia dali…
    </tei:p>
    <tei:p>
     A dali ešte raz – dali posledné. Na ulici sa zjavili čudní   speváci, celkom nepodobní tým, čo denne navštevovali naše dvory. Boli   v montérkach. Od nich sa naučila ulica tiež piesne nové, predtým   neznáme. Hlas mali hrubý, chlapský, bez plačlivého, lacného   zafarbenia profesionálnych trampov. Vtedy sme sa naučili spievať   krásnu pieseň:
    </tei:p>
    <tei:quote>
     <tei:p>
      Vyšla si z mesta ven,
     </tei:p>
     <tei:p>
      usedla na kámen,
     </tei:p>
     <tei:p>
      pentli si svázala
     </tei:p>
     <tei:p>
      červenou jak plameň.”
     </tei:p>
    </tei:quote>
    <tei:p>
     Vtedy sme prvý raz počuli pieseň, ktorá potom často hrmela pri   demonštráciách, štrajkoch a bitkách so žandármi:
    </tei:p>
    <tei:quote>
     <tei:p>
      „I kdybychom padli všichni,
     </tei:p>
     <tei:p>
      vstanou noví bojovníci,
     </tei:p>
     <tei:p>
      rudý prápor zavlaje.”
     </tei:p>
    </tei:quote>
    <tei:p>
     Vtedy, keď prišli, nikto nezamkol dvere. Zhŕkla sa okolo nich celá   ulica. Keď skončili, jeden z nich sa obrátil k ľuďom:
    </tei:p>
    <tei:p>
     – Sami nemáte nič a len od vás môžeme očakávať pomoc. Vysiela nás   mostecký štrajkový výbor. Baníci na severe bojujú. Uhľobaróni nás   chcú vyhladovať. Tentoraz sa však ustupovať, ani kapitulovať nebude!   Pomôžte mosteckým baníkom, oni pomôžu vám! Solidarita!
    </tei:p>
    <tei:p>
     To slovo nebolo nové. Neraz už hrmelo pri demonštráciách a teraz   zahrmelo po všetkých dvoroch. Mara Garajka urobila voľačo   neslýchaného. Pristúpila k zapečatenej skrinke a vhodila do nej svoj   snubný prsteň. Kto stál bližšie a videl to, skríkol od prekvapenia,   úľavy, radosti a dojatia a vzápätí všetci pozreli na Ruda Brnu,   Marinho snúbenca, čo on na to. Ten sa súhlasne usmieval a potom   urobil to isté. A Mara vykríkla:
    </tei:p>
    <tei:p>
     – Pozdravujte súdruhov na severe! Keď budú lepšie časy, kúpime si   nové. K farárovi aj tak nepôjdeme a na mestskom dome nás musia oddať   aj bez nich!
    </tei:p>
    <tei:p>
     Ľudia vtedy dali posledné. Zašuchotali i papierové peniaze,   starostlivo ukrývané na najhoršie dni. O Mare Garajke sa v meste   hovorilo veľa. Stala sa slávnou, takou slávnou, že ju krátko nato   vyhodili z pletárne.
    </tei:p>
   </tei:div>
   <tei:div type="chapter">
    <tei:head>
     NA KNIŽKU
    </tei:head>
    <tei:p>
     Nie všetci obchodníci v meste predávali na knižku. Tí mladší, z   generácie nakazenej zásadami „amerického podnikania”, chceli v živote   dosiahnuť viacej než ich staromódni otcovia. Zavrhli zastaralý spôsob   obchodovania, „zmodernizovali sa”. Mladí už nemali na obchodných   štítoch a firmách skromné nápisy „obchod s miešaným tovarom”.   Honosili sa „priamym importom z kolónií” a bol v meste podnikavec,   ktorý postavil na trotoár chodcom do cesty krikľavú tabulu:
    </tei:p>
    <tei:p>
     „Stop! Nezabudli ste voľačo?”
    </tei:p>
    <tei:p>
     Konfekčné obchody sa začali nazývať „Gentleman salón”, „City”, ba   i „Anthony Eden”. (Vtedajší britský minister zahraničia mal povesť   najlepšie a najelegantnejšie oblečeného muža na svete.) Konfekcionár   Weller dal rozhodiť po meste letáky s podrobným popisom recepcia, na   ktorú prišiel Eden so sakom zapnutým len na jednu gombičku. Na druhý   deň napodobnil ho celý Londýn, o mesiac celý svet, a preto kupujte   svoje obleky len u Wellera, najlepšie informovanej firmy o londýnskej   móde. Mladá modistka Tonka Kašová otvárala v tom čase s veľkou pompou   „Salón Antoinette”. Lahôdkársky obchodník Baránek dal do výkladu   nainštalovať pražiaci stroj na kávu „importovanú priamo z Kolumbie” a   od tých čias sa vôňa orgovánu v parku na námestí miesila s vôňou deň   čo deň čerstvo praženej kávy. Na každom vrecku, či už bola v ňom soľ,   či krúpy, stálo vytlačené: „Baránkova káva zdravie dáva.”
    </tei:p>
    <tei:p>
     Raz usporiadali moderní obchodníci „veľký vianočný trh”, na ktorom   sa zúčastnili všetky popredné „salóny” v meste. Sály Reduty sa   zmenili na trhovisko. Weller tu vystavoval najnovšie londýnske   strihy, pri susednom stánku núkali zvedavcom, čo pásli svoje oči na   toľkej nádhere, ,,homespuny zo Škótska” (vyrobené v Humpolci), pravý   čínsky hodváb, bruselské čipky, americké prádlo. Bolo tu všetko,   nechýbalo nič. Klobúky z Nemecka, bižutéria z Jablonca, francúzske   rukavice, Zeissove, Kodakove a Ihage fotoaparáty, sto druhov mydiel,   kozmetické prípravky „Elisabeth Arden”, voňavky Coty. Výstavou začal   činnosť Klub moderných obchodníkov a treba povedať, že mal úspech.   Manekýnky z Brna štebotali „po francúzsky”, každú hodinu vystriekal   drogistov pomocník celú sálu príjemne voňajúcou kolínskou, drogistova   žena, ktorá ,,sa práve vrátila z kozmetického kurzu z Londýna” (čo   nezabudla uviesť v propagačnom letáku), radila miestnym dámam, aký   krém je najlepší na ich pleť a aká červeň tyčinky „padne”   najvhodnejšie k ich očiam a vlasom. Elektro Humaj predvádzal   reprodukovanú hudbu „Brodway melody”, Salón Antoinette mal konča sály   španielskou stenou oddelený „diskrétny kútik”, kde si mohli p. t.   dámy vyskúšať „včera privezené parížske modely”. Zdalo by sa, že už   nič nemôže prekonať pašu, ktorú doteraz návštevník videl; no v   kvetinovom stánku ste našli ruže, karafiáty a mečíky a na tabuľke   pripevnenej na bohatej kytici neznámych hýrivých kvetov ste sa mohli   s úžasom dočítať, že sú to orchideje, importované priamo z   brazílskych pralesov.
    </tei:p>
    <tei:p>
     A predsa najväčší úspech na vianočnom trhu dosiahol Baránek. Ktože   kedy z týchto miestnych honorácií videl na vianoce čerstvé jahody?   Komu by sa nezachcelo siahnuť po krásnom ananásovom plode? Ktože kedy   videl takú pyramídu kokosových orechov? Kilové, živé pstruhy sa   metali v malom bazéne. Ľudia híkali obdivom nad pestrosťou likérových   a vínových etiket. Zišla sa tu na jednom regále vari pijatika z   celého sveta. Opravdivý černoch núkal s najčernošskejším smiechom   strapce žltých banánov. Štyri usmievavé „girls” podávali „vždy s   úsmevom” každému okoloidúcemu šálku Baránkovej kávy. Nápis „Maison   colonial Baraneck” zmontoval z čokolády Gala Peter.
    </tei:p>
    <tei:p>
     Nezasvätenému mohol pripadať erb tejto firmy, baran nad šialkou   čiernej kávy, aj smiešny. No v prospekte „Baránkova káva zdravie   dáva” našiel p. t. zákazník vysvetlenie, čo má ovčie plemeno   spoločného s kávou. Aby zdôvodnil oprávnenosť svojej firemnej značky,   zaviedol Baránek čitateľa prospektu do dávnej histórie. V tajomstvami   opradenej Arábii sa zachovala legenda o arabských pastieroch a   ovciach, čo nemohli v noci spávať. Pastieri zistili, že ovce ožierajú   akúsi rastlinu. Vzali ju a išli sa poradiť s učeným človekom do   Mediny. Učenec, sotva pozrel na prinesené vetvičky, nadšene   skríkol:
    </tei:p>
    <tei:p>
     – Veď je to kaffa, stratený nápoj sviežosti kráľa Šalamúna!
    </tei:p>
    <tei:p>
     Pravda, legendu dal si Baránek trochu prispôsobiť pre svoje účely.   V skutočnosti legenda nehovorí o ovciach, ale o kozách. Nuž ale to je   taľafatka. Odpusťme kulantnému obchodníkovi, ktorý sa náhodou volá   Baránek, a nie Cap, takýto maličký reklamný podvod.
    </tei:p>
    <tei:p>
     Vianočný trh v Redute mal nesmierny úspech. Až z Bratislavy ho   prichádzali obzrieť majstri reklamy. Noviny, české i slovenské,   prinášali dlhé riporty o toľkej nádhere a dávali Klub moderných   obchodníkov za príklad zdatnosti a iniciatívy, prepotrebnej najmä v   ťažkých krízových časoch.
    </tei:p>
    <tei:p>
     Boli to časy kráľovnej reklamy. Tlačou prebehla zpráva, že   chrudimskí Bratří Zigmundové, pumpy a čerpadlá, zažalovali istú   pražskú firmu, lebo im „ukradla slogan”. Čo je to slogan? Je to slovo   tajomné, priam mystické, slovný bôžik, amulet pre šťastie, prináša   svojmu vlastníkovi hojnosť a blahobyt. Slogan firmy Zigmundové nebol   práve vtipný, no tajomný bol dosť. Dnes môžeme bez rizika žaloby z   „nekalej konkurencie” prezradiť jeho znenie: „Na pumpy jsou   Zigmundi!” Kto vedel iba to, iste nebol z takého sloganu príliš   múdry. Lenže ako možno taký slogan ukradnúť? Výrobcovia eukalyptových   cukríkov, obžalovaní z krádeže sloganu, dali natlačiť na vrecká so   svojimi výrobkami reklamné heslo: „Na kašel jsou klokani”.
    </tei:p>
    <tei:p>
     Aha! Vlasť klokanov je Austrália! A je tiež vlasťou eukalyptu. A z   eukalyptového oleja, ako vieme, vyrábajú sa cukríky proti kašľu.   Právnici mali čo robiť. Jedni dokazovali, že klokani ukradli slogan   „bratří Zigmundů”, iní dokazovali opak. Napokon tá klokanská firma   proces s pumpami prehrala. Nič to. Odškodnil ju záujem verejnosti.   Každý chcel klokanov. Kto mal kašeľ, hltal ich preto, aby ho stratil,   a kto ho nemal, preto, aby ho nedostal. Klokani zatienili na dlhý čas   Hašlerky a možno by sa boli udržali na večné časy, keby nebol vznikol   nový cukríkový šláger. Zrazu začala celá republika spievať „proči si   si, když si si”. Nikto nechcel žuvať cukríky, len „Si Si”. História   nám nezachovala, koľko vyplatila firma Orión skladateľovi tej   prenádhernej piesne.
    </tei:p>
    <tei:p>
     Boli to naozaj časy kráľovnej reklamy. Dlhé mesiace udržovali   obecenstvo v neustálom napätí obrovské plagáty, vylepené na všetkých   možných i nemožných miestach vo všetkých mestách a dedinách.
    </tei:p>
    <tei:p>
     „Přijdou tri muži! Přijdou tri muži!”
    </tei:p>
    <tei:p>
     Viac nič. Tajomné mlčanie. Kto sú, čo sú, nikto nevedel. Tři muži   sa stali populárnejšími než traja králi od východu. Každý horel   nedočkavosťou vidieť ich, zoznámiť sa s nimi. Sú to azda svetoznámi   fakíri z ďalekej Indie? (Práve bol v Piešťanoch na liečení indický   maharadža.) Sú to teroristi z Jankapuszty, vrahovia kráľa Alexandra?   Či prví obyvatelia Marsu, čo pristáli na tejto planéte? Alebo –   fantastické, čo i len pomyslieť – Garry Cooper s Clarkom Gablom a   Spencerom Tracym z Hollywoodu? Hlboké mlčanie zahaľovalo tajomstvo.   Rozhodne však musia byť celkom výnimoční chlapáci. Najmä ženy,   zvedavé, ľahkomyseľné stvorenia, ich očakávali so vzrušením,   netrpezlivo a ktovie s akými tajnými nádejami.
    </tei:p>
    <tei:p>
     Konečne vylepili plagáty nové. Ohlasovali, že rozlúštenie   tajomstva je na dosah ruky. „Tři muži prišli, tři muži jsou tady!”   mohli sme čítať krikľavé nápisy na všetkých nárožiach. Pod nápisom,   písmom drobučkým, zďaleka neviditeľným, bolo vytlačené:
    </tei:p>
    <tei:p>
     „Opýtajte sa vášho drogistu!”
    </tei:p>
    <tei:p>
     Keď vybičovaná zvedavosť šturmovala drogériu na námestí, dozvedeli   sa ohromení p. t. zvedavci, že „Tři muži” je značka mydla na pranie.   Mydlo, celkom obyčajné mydlo na pranie, tam, kde každý očakával pri   najmenšom maharadžu z Ešnapuru! Ako by tu už nebolo osvedčené   Schichtovo mydlo s jeleňom.
    </tei:p>
    <tei:p>
     Boli to časy kráľovnej reklamy. Mladí obchodníci jej padli k   nohám, očakávajúc bohatstvo a spásu. Starým pánom sa takéto zvody   bridili. Predávali naďalej vo svojich staromódnych krámoch po starom.   Po starom, to značí – na knižku.
    </tei:p>
    <tei:p>
     Obchody a obchodíky, kde sa predávalo na knižku, bývali poväčšine   skromné, tiesnili sa v zastrčených postranných uliciach. Vo výklade,   pokiaľ vôbec bol, neblyšťal sa mosadzný pražič kávy. Na vreckách   Izáka Holländera nehlásali slávu jeho mena holandské veterné mlyny.   Výklad obchodu bol zaprášený a neusporiadaný. Keby sa bol chcel Izák   Holländer svojím výkladom popýšiť, iste by s hrdosťou povedal:
    </tei:p>
    <tei:p>
     – Nikdy sa ho nedotkla aranžérova ruka!
    </tei:p>
    <tei:p>
     Výklad Izáka Holländera bol vari taký starý ako obchod sám.   Povaľovalo sa v ňom niekoľko prachom sčernetých a slnkom na   nepoznanie vyblednutých, kedysi oranžových škatúľ Franckovej cigórie,   niekoľko atráp prášku ,,Rádion perie sám”, dva gumové podpätky   Berson, dve škatulky „Globusu” na topánky, žinka na vešanie prádla,   tri biče. Vo vnútri temného krámu sa miešali dovedna najrozličnejšie   vône a pachy. Údenáče tu priam túžili poplávať si trochu v petroleji,   olomoucké kvargle konkurovali vôni čaju „Tri kanvice”, škorica   vdychovala do seba so zrejmou rozkošou prenikavý zápach octa. Pulty,   regály, zásuvky sčerneli iste už v minulom storočí starobou.   Holländer syn zrejme prevzal poriadok zavedený Holländerom otcom, bez   najmenších zmien. Tovar uložil nemenne, tradične. V jednom kúte sa   opierali o stenu bičiská, metly, v druhom ležali vrecia so soľou,   múkou, cukrom a krúpami v družnej zhode, v treťom trónil na drevenom   podstavci sud firnajzu, v štvrtom, pri dverách, visel na stene tri   roky starý kalendár a nad ním neumnou rukou nakreslený nápis „Vítame   vás”. Pozornosť maškrtných detí priťahovalo niekoľko dokrkvaných   plechových škatúľ a sklenených „bonboniér” na pulte. V nich boli tie   najväčšie dobroty, aké si deti z našej ulice vedeli vysnívať. Na   hornom regále viedol čokoládovo sfarbený černoch na uzde hlinenú ťavu   s nákladom debien, ktoré sa volali Meinl. Pred Veľkou nocou vyhnal   všetky ostatné zápachy zápach celkom osobitný. Holländer vždy   vyprázdnil jeden regál pre pluk fľaštičiek s parfínom. Olovené zátky   na nich sa ponášali na kráľovskú korunu.
    </tei:p>
    <tei:p>
     Holländerov obchod bol na rohu našej ulice. Zakladateľ „firmy”   Abrahám Holländer ostarel a zomrel za tým istým pultom, za ktorým už   ošediveli vlasy jeho nástupcovi a synovi Izákovi. (Pult, na rozdiel   od vlasov, bol voľakedy šedivý a časom celkom sčernel.)
    </tei:p>
    <tei:p>
     Keď sa prisťahovala nová „partaj” do našej ulice, prvé kroky   nových susedov viedli vždy do obchodíka na rohu. Noví ľudia kupovali   vždy mesiac-dva za hotové, lebo sa to tak patrilo. No jedného dňa sa   pani Slamková nesmelo odvážila:
    </tei:p>
    <tei:p>
     – Pán Holländer, počkali by ste mi do zajtra? Zabudla som si doma   peniaze… – Tak bolo treba vravieť také delikátne veci a tak to aj   všetky mamky z ulice povedali. Izák Holländer tiež vedel, čo sa   svedčí, aby nebola porušená etiketa, aby sa vyhovelo zákazníkovi i   jemu. Najprv povedal, že je to celkom samozrejmé. Potom doložil:
    </tei:p>
    <tei:p>
     – A viete čo, pani Slamková? Poznáme sa už predsa. Čože sa budete   trápiť s peniazmi? Pre vás bude lepšie, pre mňa jednoduchšie, keď vám   vypíšem knižku…
    </tei:p>
    <tei:p>
     Darmo sa Slamková červenie, darmo sa hanbí a zdráha. Pred ňou sa   už mnohé tak isto červeneli, iné prijali ponuku s uľahčením, druhé   zvýskli s odporom a prežehnávali sa pri pomyslení na taký úpis   diablovi. Všetko, čo sa takto odohrávalo, záviselo iba od   temperamentu, od nátury a tiež honoru. Ale bolo nemožné trvalo   vzdorovať knižke. Ináč sa nedalo. Od soboty do soboty je sedem dní a   peniaze sa rýchlo rozkotúľajú. A napokon, všetci tak nakupujú, celá   kolónia, aká teda hanba?
    </tei:p>
    <tei:p>
     Po zákazníkoch „za hotové” Holländer ani veľmi nebaží. V obchode   za hotové niet opravdivého potešenia, a potom – je v tom aj akýsi   prejav nedôvery voči obchodníkovej poctivosti. Na obranu Izáka   Holländera, Karola Čičmániho, Bondy Kleina a Rudolfa Myšiarika treba   hneď povedať, že bez ich tradičného predávania ,,na knižku” by sa   bolo ľudom ťažšie žilo. Mať „knižku” značilo mať úver, úver bol   prejavom dôvery a dôvera, to nebola len taká samozrejmá vec v časoch,   o ktorých je reč.
    </tei:p>
    <tei:p>
     Predávať na knižku si vyžiadalo samotné prostredie. Obchodníci   dravci naparujúci sa na hlavnom námestí, anglicky a americky strihaní   a česaní Wellerovci a Baránkovci, ktorých výklady hýrili v marci z   Kalifornie importovanými jabĺčkami (kus za 1.30 Kč), ani nutnosť, ani   možnosť predávať na knižku nepociťovali. Nemáš? Nekupuj. Že decko   nemá v čom chodiť do školy? Čo je Wellera do toho?
    </tei:p>
    <tei:p>
     – Ja… (Weller junior si veľmi potrpel na svoje ja) ja, drahá pani,   tiež musím všetko zaplatiť hotovými. Mne tiež nikto nepočká…
    </tei:p>
    <tei:p>
     A mohol azda Maison colonial Baraneck predávať na knižku? Nemohol.   „Jeho” zákazníci nemali potrebnú morálku. Milostivá majorová   Kovářová, milostivá Feherpatakyčka, všetky tie milostivé a dámy by sa   nehanbili chodiť okolo výkladov maison colonial s drzou, vyzývavou   tvárou, čo by tam priam tisíce dlhovali. Na knižku sa dalo predávať   len takým zákazníkom, ktorí sa ešte červenali v tvári. Veď   Feherpatakyčka hnala zo schodov učňa z rádioobchodu, keď ho pán šéf   poslal s úctivou upomienkou zaplatiť účet za rádio. Až na ulicu bolo   počuť jej rozhorčený hlas:
    </tei:p>
    <tei:p>
     – Taká neslýchaná drzosť! Povedz svojmu nepodarenému šéfovi, že   moja noha do jeho obchodu viac nevkročí!
    </tei:p>
    <tei:p>
     Také ako Feherpatakyčka si to, pravda, mohli dovoliť. Ženy z našej   ulice si to dovoliť nemohli. Kam by sa podeli, kam by chodili   nakupovať? Ktože by im dal na knižku, keby Holländer rozšíril medzi   obchodníkmi, že mu voľakto dlhuje väčšiu sumu peňazí?
    </tei:p>
    <tei:p>
     Keď si potreboval šaty, nedalo sa nič robiť, musel si zájsť k   Wellerovi. Bolo tam „lacnejšie” ako v iných, menších konfekčných   obchodoch. No Wellera ľudia nemali radi, hoci bol lacnejší…
    </tei:p>
    <tei:p>
     Izáka Holländera mali ľudia radi. Časom sa medzi ním a jeho   zákazníkom vytvorili až priateľské vzťahy. Holländerove dcéry chodili   do reálky, boli teda panské slečinky. Dievky z našej ulice pracovali   v pletárni. Ale Etelka neraz maškrtila v našej ulici. Taká „nekóšer”   fazuľa a kradnuté jabĺčko zachutí často lepšie než šólet, či jablko z   Kalifornie.
    </tei:p>
    <tei:p>
     Holländer bol v očiach ulice pán. Podľa toho sa aj k nemu   správala. No keď rozhorčení chlapi už po toľký raz vykričali na   námestí svoj hnev a obchodníci ustrašene sťahovali rolety, Holländer   tak robiť nemusel. (Ani nijaké rolety nemal.) Stál pred svojím   krámikom a priateľsky kýval na pozdrav pochodujúcim známym a mnohí mu   aj odpovedali.
    </tei:p>
    <tei:p>
     Nakupovať na knižku bolo vecou obojstrannej dôvery. Kupujúci sa   musel volky nevoľky spoliehať, že mu obchodník nepripíše, obchodník   riskoval, že mu zákazník nezaplatí. Napodiv, v ulici nikto neveril   tým, čo rozširovali, že Holländer je starý zlodej, čo pripisuje.   Každý hneď vedel, o čo ide, že takto sa hľadá dôvod, aby sa dlh   nezaplatil. Takých prípadov však nebýva veľa. Ináč ale ulica počúvala   lamentácie Izáka Holländera bez účasti a s úsmevom. Ľudia mali pre   také veci neomylný inštinkt. Raz keď obchodník horekoval, že pre   svoje dobré srdce môže prísť na bubon, opýtala sa ho stará   Garajka:
    </tei:p>
    <tei:p>
     – To už sta si toľko nahanobili, pán Holländer, že chcete ohlásiť   bankrot?
    </tei:p>
    <tei:p>
     V skutočnosti mali obchodníci predávajúci na knižku nespornú   výhodu oproti tým „moderným” na námestí. Nemuseli vymýšľať ustavične   nové a nové lákadlá, aby privábili náladových zákazníkov. Holländer   nikoho vábiť nemusel, ani reklamou, ani „senzačným znížením cien”,   ani nápadnou úpravou výkladu. Jeho zákazník prišiel vždy. Jeho   „reklamou” bola knižka. Tisíce rodín v meste museli takto nakupovať.   Stovky nakupovali u Holländera. Nemusel sa obávať konkurencie. Keď mu   ľudia vyčítali, že v „Budúcnosti” je ryža a masť lacnejšia, rozhorčil   sa: „Je, nepopieram, ale nie na knižku!” A to musel napokon uznať   každý.
    </tei:p>
    <tei:p>
     Izák Holländer pri každej príležitosti rád nosil na obdiv svoje   dobré srdce.
    </tei:p>
    <tei:p>
     – Viete vy, pani drahá, koľko mám medzi národom? Tisíce! Hlava by   sa vám zakrútila, keby ste ich mali teraz na stole! – Bola to pravda?   Nebola. Nemal medzi národom tisíce. Mal – desaťtisíce. Pri tom starý   lišiak predohre vedel, že dobrú polovičku z nich nikdy neuvidí, že   môže vyškrtnúť z položky „aktíva”, najmä tie peniaze, čo „vyhodil” v   rokoch krízy. Čo urobil s takým zákazníkom, ktorý mu už roky dlžil   väčšiu čiastku peňazí? Zažaloval ho azda? Vyhnal ho z obchodu?   Odmietol mu ďalší úver? Nič také. Predával na úver i nezamestnaným.   Ba občas – nie často, ale predsa – pochytila Izáka Holländera i akási   chuť k ľudomilným skutkom.
    </tei:p>
    <tei:p>
     – Nech to ale zostane medzi nami, pani Ryšiaňová… muž vám nerobí,   detí máte hŕbu… viete čo? Starú knižku zahodíme, vypíšeme novú,   čistú…
    </tei:p>
    <tei:p>
     Pravdaže, také niečo nezostalo „len medzi nami”. Celá ulica   chválila Izáka Holländera. Je síce žid, ale uznanlivý. Ľudia ho   chválili, akoby bol odpísal dlžobu všetkým. Ktože iný by tak   spravil?
    </tei:p>
    <tei:p>
     Nuž hej – zvláštne pomery si vyžadujú aj zvláštne formy obchodu,   aj zvláštnu reklamu. Holländer si vybudoval v meste istejšiu pozíciu   než „Maison colonial Baraneck”. Pracoval i s väčším ziskom. Jeho   „reklamné výdavky” boli oproti Baránkovým minimálne.
    </tei:p>
    <tei:p>
     Tri ulice nakupujú u firmy Holländer. (On sám by sa ohradil:   „Prosím vás, akáže som ja firma?“) V Marxovej ulici býva sto   početných rodín a v susedných uliciach tiež. Každá z nich nechá   väčšinu svojich príjmov u Holländera. Ročne robí státisícové obraty,   za desaťročia miliónové obraty a zisky. Trvalý, bezpečný,   konjunkturálnym vplyvom nepodliehajúci príjem a zisk. Nech človek   robí, alebo nie, jesť sa chce. Raz, dva razy do roka si môže   obchodník dovoliť „vypísať novú knižku”. Tých niekoľko odpísaných   stoviek ho nezničí, sú to minimálne výdavky na reklamu. A vyplatia   sa, ľudia ho majú radi. Holländerov zákazník príde aj vtedy, keď má   peniaze. Zároveň je to zákazník nenáročný a vďačný. Ked spláca starú   dlžobu, ešte sa ospravedlňuje:
    </tei:p>
    <tei:p>
     – Pán Holländer, ani len neviem, ako sa vám odvďačiť, že ste nám   tak dlho počkali...
    </tei:p>
    <tei:p>
     Prišiel aj taký čas. Čas odvďačenia sa…
    </tei:p>
    <tei:p>
     Prišiel taký čas, keď rinčali výklady židovských obchodov na   všetkých perifériách všetkých miest. (Na námestiach a hlavných   uliciach výklady židovských obchodov nerinčali. Za pogromov tam už   dávno sídlili arizátori.) V židovských obchodoch v predmestiach   zmiesili múku s cukrom, soľou, octom, petrolejom a firnajzom na   šialenú kašu. Prišiel čas, keď stál Izák Holländer pred svojím   zničeným krámikom a nechápal, čo sa porobilo. Z postele ho vyvliekli   o polnoci, na dcéry neslušne pokrikovali, pištoľ na neho otŕčali,   bosého, len v nočnej košeli ho vydurili otvoriť obchod a ničili,   ničili, čo im prišlo pod ruky. Vrece krásne] levickej múky, ktorú už   nedostať, rozpárali nožom. Besy sa usalašili v ľuďoch. Ktože sú to,   kde sa vzali? Nikoho z nočných návštevníkov v živote nestretol,   nevidel, nikomu z nich neublížil. Až nad ránom, naslopaní, sa   vytackali. Celú noc ich musel obskakovať – v nočnej košeli, bosý…
    </tei:p>
    <tei:p>
     Vari už zase idú? Na dvore je opäť hukot, počuť dupot na podstení,   počuť vzrušené hlasy. Už zase sú tu a tentoraz nie neznámi! Holländer   spoznáva hlasy. Ľudia z ulice! Z ulice dlžníkov! Prečo? Začo? Či sa   už všetci premenili na divú zver? A čože to kričia?
    </tei:p>
    <tei:p>
     – Pán Holländer! Pán Holländer…
    </tei:p>
    <tei:p>
     A zase:
    </tei:p>
    <tei:p>
     – Pán Holländer, veď otvorte, nebojte sa, prišli sme sa   vyrovnať!
    </tei:p>
    <tei:p>
     Hej, vie on, ako sa prišli vyrovnať. Stáročia sa už takto   vyrovnávajú.
    </tei:p>
    <tei:p>
     Aj sa vyrovnali. Tentoraz neplatili mamky, ale chlapi z ulice.   Holländer stále ešte neverí, ešte čaká: aký nový, krutý žart   vyhútali? Trasľavými rukami berie knižku za knižkou. A chlapi platia.   Nie všetci mohli vyplatiť všetko, ale hŕbka peňazí pred obchodníkom   rástla, a chlapom oči akosi zvlhli, sálalo z nich teplo. Ale   Holländer nechcel peniaze! Pochopil, že nastupuje čas hrôzy.
    </tei:p>
    <tei:p>
     – Netreba… nechajte… – bránil sa, – len Etelku, Etelku a Vierku…   nedovoľte… nedovoľte…
    </tei:p>
    <tei:p>
     Nikto mu neodpovedal. Až Mara, žena Ruda Brnu, ktorého pred   mesiacom odvliekli do Ilavy, až tá sa ozvala.
    </tei:p>
    <tei:p>
     – Neopovážia sa, pán Holländer! A keby chceli, Etelku a Vierku   nedovolíme!
    </tei:p>
    <tei:p>
     Ohlásila sa za všetkých…
    </tei:p>
    <tei:p>
     Niekoľko dní nato Izák Holländer zomrel. Už dávno trpel srdečnou   slabosťou. Po jeho smrti Etelka a Vierka zmizli z mesta. Podaktorí   chlapi z Marxovej ulice vtedy už žili v horách. Za nimi prišli do hôr   aj niektoré ženy… Etelka a Vierka boli medzi nimi.
    </tei:p>
    <tei:p>
     Obchodík ešte stojí na rohu Marxovej ulice. Teraz je tam obchod   komunálny. No matky dodnes kričia na nezbedných synov, ako kričievali   voľakedy:
    </tei:p>
    <tei:p>
     – Jožisko! Bež do Holländerov kúpiť za šesták odmladu!
    </tei:p>
    <tei:p>
     Ako by sa nebolo nič zmenilo… ale zmenilo sa. Na knižku už   nenakupuje nikto...
    </tei:p>
   </tei:div>
   <tei:div type="chapter">
    <tei:head>
     POLITICKÉ KABÁTY PÁNA   MASCINSKÉHO
    </tei:head>
    <tei:p>
     Chlapčisko behalo po dvore do kruhu s papierovým čákovom na hlave,   s drevenou šabľou v ruke a vykrikovalo:
    </tei:p>
    <tei:p>
     – Ja obliekam politický kabát podľa potreby. Ja obliekam politický   kabát podľa potreby.
    </tei:p>
    <tei:p>
     Deťom sa také tajomné vety páčia. Chlapčisko, povzbudené naším   smiechom, behalo a vykrikovalo ostošesť.
    </tei:p>
    <tei:p>
     – Skade to len mohol pochytiť? Voľakde musel čosi počuť, to predsa   nemá sám zo seba… – vravel vážne Milo Brna, kým my sme sa pustili do   rehotu. Hádali sme, hádali, ale uhádnuť sme neuhádli.
    </tei:p>
    <tei:p>
     – Možno ich dnes v škole tak učia… – poznamenal Tóno Zimen.
    </tei:p>
    <tei:p>
     – Alebo mu je Mičura strýkom...
    </tei:p>
    <tei:p>
     Napokon nás už chlapčisko omrzelo počúvať a vyhnali sme ho z   dvora. V skutočnosti sme dobre vedeli, koho chlapčisko napodobňovalo.   Deti radi opakujú, čo počujú od rodičov.
    </tei:p>
    <tei:p>
     Pána Mascinského poznali chlapi z našej ulice dávno predtým, čo sa   do nej nasťahoval. Dávnejšie bol pokladníkom v chemickej a naparoval   sa ani páv. Nikto nevie, skade prišiel do mesta. Sám o sebe   rozširoval, nevedno, z akých príčin, že je Poliak, a jeho meno tomu   tvrdeniu neodporovalo. Do Marxovej ulice sa nasťahoval s rodinou po   takej – no, tento – nepríjemnej záležitosti. Zlé jazyky o ňom   povrávali, že s úmyslami nie nezištnými porobil akési nedovolené   opravy v mzdových výkazoch. Pán Mascinský sa proti týmto ohováračkám   bránil, ako vedel. Tvrdil, že proti nemu zosnovali politický komplot,   že je obeťou svojho politického presvedčenia. Vraj vlády Poľska a   Československa sa nevedia dohodnúť a nevinní ľudia musia za to   trpieť. Či mu už krivdili zlé jazyky alebo medzinárodné napätie medzi   Poľskom a Československom, isté bolo, že pána Mascinského vyhodili z   fabriky na hodinu – a to už musí byť ozaj vážna príčina, keď na   hodinu prepustia pokladníka.
    </tei:p>
    <tei:p>
     Do tých čias sa pán Mascinský neveľmi zaoberal politikou. Začal s   ňou až potom, keď sa presťahoval z úradníckej štvrti do našej ulice.   V ulici sa vtedy viedli rozhorčené politické škriepky. Chlapi sa   svorne zhodli, že len revolúcia odstráni krízu a biedu, no revolúciu   si predstavoval každý po svojom. Radikálnejší mali jednoduchý recept.   Všetkým pánom šibenice a bude svätý pokoj. Boli to želania skromné a   bez fantázie. Keď sa raz do takej hádky vmiešal pán Mascinský, z   poľského martýra sa vykľul presvedčený internacionalista a každý   zaraz pochopil, že má do činenia s inteligentom. Chlapi ho vždy   nechali hovoriť – ani s ním nesúhlasili, ani mu neodporovali, on si   však z toho nič nerobil a mlel stále svoje. U žien a detí mával oveľa   väčší úspech. Zhŕkli sa okolo neho a počúvali jeho politický program.   Čo? Všetkým pánom šibenice? Za všetky krivdy, čo na chudobe   napáchali? Petrolejom ich treba poliať a zapáliť, nech sa škvaria vo   vlastnom sadle a nech sa premenia na pochodne revolučnej pomsty. A   direktora z chemickej treba obesiť, lenže, prepytujem za tento…,   paničky napcháme vojakom do kasární, nech si tiež užijú lepšieho,   kaštiele zapálime, panské vily rozbúrame, aby po nich nezostalo ani   pamiatky. Zlato, symbol mamonu, nahádzať do rieky, peniaze nebudú,   všetko bude spoločné.
    </tei:p>
    <tei:p>
     Vlády? Nijaké vlády. Strana bude len jedna – anarchistická. Ženy   budú spoločné. Náboženstvo anarchistické.
    </tei:p>
    <tei:p>
     Nám, chlapcom, sa takýto druh revolúcie ohromne pozdával, veď   jedným z bodov politického programu pána Mascinského bolo zrušiť   školy.
    </tei:p>
    <tei:p>
     Kým pán Mascinský zotrvával so svojím politickým programom len pri   teórii, nikomu to neprekážalo.
    </tei:p>
    <tei:p>
     Lenže ako muž činu začal niektoré body aj uskutočňovať. Ulici bolo   ľahostajné, keď chcel zničiť cirkev svätú tým, že z nej vystúpil s   celou rodinou – s matkou, ženou a šiestimi deťmi. Jeho čin vyvolal   len na Dolumestí veľký rozruch, rozhorčenie a veľa intervencií. Sám   pán farár prišli do našej ulice aj za účelom iným, než požehnať   sobášu či odprevadiť nebožtíka. Ale Mascinského sa mu nepodarilo   odhovoriť od jeho predsavzatia. Bol nielen muž činu, bol i muž   zásad.
    </tei:p>
    <tei:p>
     S ďalším bodom svojho programu, zospoločenštením žien, už taký   úspech nemal. Zapáčili sa mu, kocúrovi maškrtnému, podaktoré vydaté   ženy v ulici. Jedna sa dokonca dala prehovoriť a dohovorila sa s ním   na „hodinu anarchie”, keď jej muž bude na nočnej. Pán Mascinský sa v   danej hodine ostražité kradol tmavým dvorom, keď zrazu blizučko neho   voľačo šustlo, ktosi zažal baterku a celý dvor, zvlášť na tento   cirkus pozvaný, smial sa zmáčanému a od zlosti belasému záletníkovi.   Najhoršie však bolo, že muž nemal nočnú šichtu. Po tej príhode pána   Mascinského strašne boleli zuby. Nie že by sa bol vzdal svojho   apoštolského poslania. Veď ženy ho ani po onej príhode neprestali mať   svojím spôsobom rady, počúvali ho so záujmom a priam zbožne. Život je   taký jednotvárny a občas dobre padne do chuti sa zasmiať.
    </tei:p>
    <tei:p>
     Hoci v meste – aspoň v období pred voľbami – fungovalo   tridsaťjeden strán, anarchistická strana medzi nimi nebola.   Neexistovala, nemohla teda podoprieť boj nášho hrdinu. Po niekoľkých   trpkých skúsenostiach (raz na to doplatil aj dolámanými rebrami) sa   presvedčil, že robotníci sú vlastne najzarytejší malomeštiaci; oveľa   vážnejšie než panské vrstvy strážia vernosť a trescú neveru svojich   žien a odháňajú od nich pokušenie tvrdými údermi. Pán Mascinský   zanevrel na „nemysliacu čriedu”, ktorá si neváži schopnosti silného   jedinca. Opustil svoje anarchistické ideály, vyhlásil revolúciu za   neuskutočniteľnú a stal sa sociálnym reformátorom. Ľudia opäť, ako už   toľko ráz, krivdili pánu Mascinskému zlomyseľnými ohováračkami. To,   že dostal miesto v „krankase”, nemohlo mať na presvedčenie nášho   hrdinu vôbec nijaký vplyv. Do sociálnodemokratickej strany vstúpil po   zrelom uvážení, keď sa presvedčil, že cesta ňou hlásaná je jedinou   cestou ku spáse človečenstva.
    </tei:p>
    <tei:p>
     – Nie som fanatik, som človek hĺbavý a mysliaci! – vyhlasoval o   sebe aj tým, čo sa ho na nič nepýtali. Keď mu ktosi s posmechom   vytýkal, že sa predsa úplne rozišiel s robotníckymi malomeštiakmi a   sociálnodemokratická strana je tiež stranou robotníckou, dokazoval   tým len, že nie je na výške. Pravdaže, aj sociálnodemokratická strana   je stranou robotníckou, lenže v tej sú robotníci inakší! Múdri,   vzdelaní a umiernení. Keby boli všetci robotníci, ako je súdruh   Kamenický, to by už dávno bol socializmus, aj bez revolúcie, bez   krvipreliatia a násilia. Ach, odkedyže je pán Mascinský takým   bojovníkom proti násiliu? Vari nie od onoho večera, čo nemohol po   nepodarenom výlete zastaviť krvácanie z nosa? Nech je, ako je, od   istého času náš hrdina nenávidí každé násilie.
    </tei:p>
    <tei:p>
     Pán Mascinský bol človek šikovný a schopný. (Podaktorí vraveli –   všetkého schopný, no vari ho predsa len preceňovali.) Rýchlo   vystupoval nahor po partajnom rebríku. Už bol revízorom účtov v   mestskej organizácii socdemákov, už ho chceli miestni umiernení a   nekrvaví socialisti navrhnúť za kandidáta do mestského   zastupiteľstva, keď sa mu prihodilo čosi opäť poľutovaniahodného. Sú   ľudia, ktorých radšej držať od peňazí ďalej. Oni za to nemôžu, iba   tí, čo ich k nim pustili. Všetko na neho narafičili podlí intrigáni a   jeho politickí nepriatelia.
    </tei:p>
    <tei:p>
     Sú ľudia neposední, na jednom mieste dlho neobsedia. Sú ľudia,   ktorí by aj posednými chceli byť, ale ich na nijakom mieste dlho   netrpia. Pán Mascinský patril k tým druhým. Vyletel z „krankasy” v   najnepríhodnejšej chvíli, práve keď sa mu narodil syn Svätopluk.
    </tei:p>
    <tei:p>
     Jedno človeku nikto nemôže vziať. Právo na pomstu! Pán Mascinský   sa strašne pomstil nevernej strane a „krankase”. On, novopečený   ateista a voľnomyšlienkár, dal pokrstiť seba, svoju matku, ženu i   svojich sedem detí (Helgu, Kriemhildu, Gerharda, Jaška, Jadwigu,   Svätopluka a Svetozára) na jedinú čistú vieru. Stal sa luteránom   takým horlivým, až to bolo horlivým luteránom nepríjemné. Na   pohreboch sa krásne vynímal jeho hlboký bas. Aj inak sa uplatňoval.   Stal sa akvizitérom Tranoscia pre celý okres. Rozširoval kalendáre,   tlačivá a noviny, slúžiace šíreniu čistého a jedine pravého slova   božieho…
    </tei:p>
    <tei:p>
     Prestaňme s nudným vyratúvaním ustavične sa opakujúcich osudov   nášho hrdinu. Všimnime si ho ešte, ako pred parlamentnými voľbami   vedie bojové úderky živnostenskej mládeže. Konečne sa mu splnila   túžba – kandiduje za poslanca, zatiaľ, pravda, na poslednom mieste   listiny…
    </tei:p>
    <tei:p>
     Či vstúpil do agrárnej a Mičurovej strany predtým alebo potom, nie   je už dôležité. Vstúpil do nich, nemohol nevstúpil Pozrime na tohto   muža z inej strany, aby dejiny nezabudli, že aj takí žili. V   školských učebniciach o hrdinoch typu Mascinského niet zmienky.   Neprávom. Mladé generácie by sa mohli z jeho životnej praxe kadečo   naučiť. A literatúra by bola chudobnejšia bez takých, ako je   Mascinský.
    </tei:p>
    <tei:p>
     Okrem toho, že pán Mascinský bol rodeným politikom, bol aj synom,   manželom a otcom. Keď sa o jeho matke zhovárali ženy v našej ulici,   nezabudli nikdy dodať, že „jablko ďaleko od stromu nepadne”. Keď   spomínali jeho tichú ženu, povedali s účasťou: „Mala si koho vybrať!”   Bola to žena napodiv poriadna. Vyčítať sa jej dalo azda iba to, že s   Mascinským žije – lenže to sa ľahko vyčíta. Neži s otcom siedmich   detí v takých časoch! Zo všetkých týchto detí vyrástli občania   statoční a pracovití, o čo sa iste len matka zaslúžila. Niet sa čo   diviť, že akonáhle sa dalo, do jedného vylietli „z rodného   hniezda”.
    </tei:p>
    <tei:p>
     Pán Mascinský mal svoje deti oveľa radšej než oni jeho. Jedným z   nemenných hesiel jeho života bolo: „Pre budúcnosť a šťastie našich   detí.” Iba ony, nevďačné, sa za svojho otca hanbili.
    </tei:p>
    <tei:p>
     No okrem toho, že bol synom, manželom a otcom, bol pán Mascinský   aj susedom. Darmo je, tomu sa v takej kolónii vyhnúť nedá. Môžeš byť   susedom dobrým, môžeš byť mrchavým, ale byť ním musíš.
    </tei:p>
    <tei:p>
     Naša kolónia stála na mieste, kde sa voľakedy rozprestieral   rozsiahly ovocný sad. Mestským zaslúžilcom sa pravdepodobne zdalo   výnosnejším, keď sa budú na parcele namiesto jabĺk a hrušiek rodiť   deti. Mestské sady boli zrejme vždy a všade ideálnymi stavebnými   pozemkami.
    </tei:p>
    <tei:p>
     Keď kolóniu vystavali, zo sadu veľa nezostalo, ale čosi zostalo   predsa. Mestu bola táto držba na ťarchu, preto vypísalo dražobný   konkurz, ktorý sa stretol s plným neúspechom. Ktože by sa ulakomil na   sad v takom neblahom susedstve? Lež našiel sa lakomec. Mestský mýtnik   Juhás sa podvolil prevziať sad do bezplatnej árendy.
    </tei:p>
    <tei:p>
     Juhás bol energickým vykonávateľom mýtnických povinností. Poznali   ho všetci ako nenásytného pažravca. Nenávideli ho roľníci z celého   okresu a jarmoční kramári z celého štátu. Ako by sa taký nepotešil   ovocnému sadu? Z radosti dal ho na vlastné trovy ohradiť vysokým   plotom.
    </tei:p>
    <tei:p>
     Hlupák. Nerátal s nami. Nech robil, čo robil, hocijaké obranné   opatrenia, nech striehol po dlhé noci so soľovkou v ruke, ovocie   mizlo prv, kým dozrelo. Jeho árenda sa skončila neslávne. Ledva sme   dorástli na silných parobkov, pre zmenu sme si postriehli raz my na   neho – bez soľovky. Na druhý deň „zrušil zmluvu” a ešte v tom roku   odporučila mestská zdravotná komisia sad „z hygienických dôvodov”   vyťať.
    </tei:p>
    <tei:p>
     Sad, to bola vec našej cti. Medzi nami a lakomým mýtnikom   vybojoval sa každý rok zápas o jeho úrodu. Nikto z dospelých nemal   právo miešať sa do toho. Pán Mascinský nedovolil svojim deťom   preliezať s nami vysoký plot, ale to nebola naša vec. Helga,   Kriemhilda, Gerhard, Jašek, Jadwiga, Svetozár a neskoršie i Svätopluk   sa neraz dívali na nás s neskrývanou závisťou, keď sme priamo pred   ich oblokmi preložili pevnú latu z plota na rázsochu starej hrušky.   Keďže Mascinský bol zásadový a prísny, nedovolil, aby sa jeho deti   kamarátili s takou zlodejskou chamraďou. Priečilo sa to asi jeho   morálnym zásadám. Stará ježibaba dávala dobrý pozor, aby sa   nespustili na cestu hriechu. Oh, krkavčí rodič, čo zakazuje svojim   deťom ochutnať také zakázané mýtnické ovocie!
    </tei:p>
    <tei:p>
     Veď o ovocie ani nešlo. Šklbali sme zo stromov nedozreté grdze, s   ktorými sme potom viedli skutočné vojny. Okrem toho Mascinského deti   naozaj netrpeli nedostatkom krvaviek, mačacích hláv, jabĺk a slivák.   Mali byť azda ukrátené preto, že sa po ne nesvedčilo chodiť do   mýtnikovej –záhrady? Stará ježibaba, nech sme vychádzali zo záhrady   ktorýmkoľvek východom, vždy stála pri diere a drankala:
    </tei:p>
    <tei:p>
     – Dajceže mi, chlapci, dajce, lebo vás budzem žaluvac…
    </tei:p>
    <tei:p>
     A my sme dali, čo by sme nedali? Čo by sme s tým všetkým boli   robili? Naplnili sme jej vždy otŕčanú fertuchu, že korisť sotva   vládala odniesť. Možno povedať, že zásadový Mascinský mal zo záhrady   nielen viacej osohu než mýtnik, ale viac ako my, čo sme v nej v pote   tváre dobývali ovocie. Nás väčšmi lákala a tešila bezmocná Juhásova   zlosť než ovocie z jeho záhrady. Starej Mascinskej sme platili   naturálnu „daň z mlčania”. Bola to taká tichá a nikdy neprerokovaná   dohoda medzi nami a Mascinským. My odovzdáme časť ovocia jeho matke   (pre jeho deti) a on neprezradí Juhásovi, kto mu vykráda sad.
    </tei:p>
    <tei:p>
     Dohoda nestratila platnosť z našej viny. Kiež by i druhá   zainteresovaná strana plnila svoje záväzky tak korektne ako my!
    </tei:p>
    <tei:p>
     Ktorýsi deň bolo v našej ulici veľa plaču. Nárek bol všeobecný,   neobišiel ani jednu rodinu, ani jeden dvor. Vedeli naši rodičia, že   chodíme na Juhásove jabĺčka? Vedeli, veď mamky neraz z nich upiekli   jablkovú štrúdľu na nedeľu. Prečo nás teda tak vylátali, keď toho   neblahého dňa roznášal mestský bubeník predvolania na mestský   policajný komisariát? Mamky, len čo sa z toho posedenia s pánom   Mihálom, mestským policajným inšpektorom, vrátili, pochytili varechy   a remene. Výplata bola všeobecná a tuhá.
    </tei:p>
    <tei:p>
     Odpusťme im, čo aj tak už dávno prebolelo. Predvolanie na políciu,   čo i len mestskú, bolo v našej ulici – i keď nie zriedkavou – predsa   len hanbou. Iba okolnosť, že sa tam stretli všetky matky z ulice,   zabránila šíreniu klebiet a dohadov.
    </tei:p>
    <tei:p>
     Korunným svedkom v záležitosti policajnej, vedenej proti našim   rodičom, ktorí boli ochotní hoci odprisahať, že ich deti nikdy v   živote nepreliezli nijaký plot, bol pán Mascinský. Vyzradil Juhásovi   mená všetkých chlapcov a dievčat, čo plienili záhradu. Juhás žiadal o   náhradu škody. Nemala byť malá. Za toľko a toľko rokov stratil vraj   veľa tisíc korún, je povinnosťou obyvateľov kolónie škodu nahradiť.   Ak ešte žije, dodnes sa asi teší klamnou nádejou, že mu požadovanú   náhradu naši rodičia predsa len raz vyplatia. Jediný, kto voľačo v   tej veci zaplatil, bol on sám. Nedá sa predpokladať, že by sa pán   Mascinský rozhodol udať nás len z dôvodov morálnych a nezištných.
    </tei:p>
    <tei:p>
     V onen neblahý deň popoludní odohrala sa v našej ulici miestna   vnútrouličná demonštrácia bez žandárov a bez pelendrekov, zato tým   hlučnejšia. Všetky ženy a deti z ulice sa zbehli pod oblokmi pána   Mascinského. V rukách sme mali hrnce, varechy, rajničky, kastróly a   podobné kuchynské zariadenie. Mlátili sme do nich plnou silou a   kričali fuj. Nikto sa neukázal v obloku, hoci každý vedel, že sú   doma. Na druhý deň sme stretli uplakanú Helgu.
    </tei:p>
    <tei:p>
     – Ako môže byť náš otec taký… – plakala zúfalo.
    </tei:p>
    <tei:p>
     Chlapi z našej ulice sa správali, akoby sa ich tá vec vôbec   netýkala. Ale v najbližšiu nedeľu sme už od rána tušili, že sa voľačo   stane. Chlapi sa poschádzali vo dvoroch, ako sa schádzavali na   demonštráciu. My sme sa tmolili okolo, predvídajúc niečo   vzrušujúce.
    </tei:p>
    <tei:p>
     Chlapi sa zahalili do tajomného mlčania. Tesne pred obedom sa   zrazu vyrojili z dvorov rovno k Mascinskému. Vytiahli ho, trasúceho   sa strachom, z domu, kde sa vzal, tu sa vzal fúrik, posadili ho doň a   do rúk mu strčili tabulu s nápisom „Som denunciant”. Zatiaľ čo sa   formovalo toto čudné čelo sprievodu, iní chlapi sa dali do práce so   sťahovaním. Za štvrťhodinu vyložili z bytu nábytok i všetko ostatné.   Zostal v ňom len smrad…
    </tei:p>
    <tei:p>
     Nábytok naložili naši otcovia na káry a sprievod sa pohol na čele   s Mascinským vo fúriku. V takej zostave vošiel sprievod do   preplnených ulíc mesta. Ľudia práve vychádzali z oboch kostolov a   dívali sa na nezvyčajný karneval. Mesto bude mať zase štrnásť dní o   čom hovoriť!
    </tei:p>
    <tei:p>
     Mascinského zložili za mestom aj s celým jeho imaním. Stará   Mascinská zvolávala na našu ulicu pomstu všetkých nebies a pekiel,   Mascinského žena plakala a deti radšej ušli, než by boli vystavené   takej hanbe. Chlapi ešte pohrozili Mascinskému, aby sa už nikdy viac   v ulici neukázal, a ulica sa oň viacej už nestarala.
    </tei:p>
    <tei:p>
     Nevedno, pokiaľ mala táto udalosť vplyv na ďalšie zmeny farieb   jeho politických kabátov. Vie sa len to, že od tých čias vyhlasoval   robotníkov za špinavú zberbu a rozširoval vo svojom novom okolí   svojské teórie o riešení otázky nezamestnaných.
    </tei:p>
    <tei:p>
     – Nech pokapú všetci od hladu a bude po kriku!
    </tei:p>
    <tei:p>
     Ostatne – prečo nie? Aj vážnejšie hlavy sa zaoberali vtedy   otázkou, či by sa problém nedal riešil podobným spôsobom.
    </tei:p>
    <tei:p>
     Kto pána Mascinského poznal, musel sa veľmi čudovať, keď ho   neskoršie videl pochodovať na čele prvého oddielu Hlinkovej gardy.   Akože? On, babtista, politický korteš národných demokratov, zrazu   takto?
    </tei:p>
    <tei:p>
     Vysvetlenie je veľmi prosté. Pán Mascinský oľutoval svoje blúdenie   a omyly. Vrátil sa, syn márnotratný, so svojou matkou, ženou a štyrmi   deťmi – ostatné už boli plnoleté a preč z domu – do lona matky cirkvi   katolíckej. Na Bielu sobotu ho videli niesť nad farárom   baldachýn.
    </tei:p>
    <tei:p>
     Jeho ďalšie vzrušujúce osudy poznám už len z počutia. Keď založil   v meste organizáciu „Karpathendeutsche Partei”, opustila ho žena s   ostatnými deťmi. Bolo to už aj na ňu priveľa. Čitateľ sa však môže   udivene opýtať:
    </tei:p>
    <tei:p>
     – Akože? Bolo azda v meste toľko Nemcov?
    </tei:p>
    <tei:p>
     Nuž, toľko ich nebolo. Po dlhý čas sa myslelo, že sú len traja,   ale všetci sa mýlili. Štyria boli. Tým štvrtým, čo do nemeckosti však   prvým, bol istý Herr Maschinski. V garde vydržal dosť dlho. Bol vyše   roka veliteľom bandy, ktorá prepadávala z dôvodov čisto vlasteneckých   židovské a komunistické rodiny. Obzvláštnou láskou častoval   komunistov v Marxovej ulici, premenovanej už na ulicu Tuku Bélu.   Svoju neodškriepiteľnú príslušnosť k nemeckej rase objavil v pravý   čas. Priháralo mu už. Ani skorumpované úrady „slovenského štátu”   nemohli už naďalej nečinne prizerať jeho výčinom. Časť jeho oddaných   už sedela v chládku. No po návšteve karpathendeutschenführera   Karmasina v meste zašiel Mascinský na matričný úrad. Nevošiel ta   nijako pokorne a skromne. Už vo dverách začal kričať, že si to   vyprosuje, že on nie je nijaký Mascinský a už vonkoncom nie špinavý   Poliak. On sa volá Maschinski, Herr Maschinski, a len negramotnosti   slovenských úradov môže ďakovať za také nepríjemné skomolenie mena.   Ak niekto neverí, že sa oddávna cítil byť Nemcom, prosím, nech nazrie   do krstných listov jeho prvých troch detí!
    </tei:p>
    <tei:p>
     Ochotný matrikár vyhovel jeho želaniu na počkanie. Od tých čias   nosil Herr Maschinski na chlopni kabáta ozrutný „hakenkrajc”, na   pozdrav svojich bývalých gardistických podriadených odpovedal   vztýčením pravice a zvriesknutím „hajtle”. Hneď na druhý deň po   matričnej korektúre navštívil všetkých troch nemeckých starousadlíkov   v meste a agitoval úspešne. Führer neodpustí nikomu, kto by v týchto   osudových časoch zaváhal, bol nerozhodný, alebo – čo by bolo priam   nepredstaviteľné – kto by zaprel svoj národ. Tak zagitoval troch   Nemcov aj s rodinami do „Karpathendeutsche” strany. Sám sa stal   predsedom, tajomníkom i pokladníkom jej miestnej pobočky.
    </tei:p>
    <tei:p>
     Z ďalšej kroniky jeho života by sme sa mali dozvedieť, že za   povstania chytili Herr Maschinského partizáni a urobili s ním krátky   proces. Nič takého sa nestalo. Včas zavetril, skade duje vietor,   opustil svoju nemeckú stranu a zmizol ani gáfor. Z nedostatku   hodnoverných údajov kronikár musí pomlčať, kde bol a čo robil až do   oslobodenia. Potom, len čo opadla prvá vlna hnevu, zrazu sa zjavil –   v meste. Mal kopu papierov, potvrdení a „bumášok”. Vysvitlo, že bol   aj v ilegalite už od roku 1938, partizánom od roku 1941, pravda,   partizánom so zvláštnym poslaním, ako ráčite vyčítať z tejto   „bumášky”. Všetko má doložené dokladmi a všade sú pečiatky. Tú   nemeckú stranu? Pravdaže ju založil! Ale robil tak – prosím, tu je   potvrdenie – z vyššieho poverenia a najvyšších záujmov! A –   objektívne treba priznať – na jeho potvrdeniach neboli podpísaní len   ľudia hocijakí.
    </tei:p>
    <tei:p>
     Nazdávate sa, že mu neuverili? Uverili mu! Dokonca akési „vyššie   miesta” ho poverili vzkriesiť sociálnodemokratickú miestnu   organizáciu pred voľbami roku 1946, o čo sa aj, tentoraz bez úspechu,   pokúsil…
    </tei:p>
    <tei:p>
     Čírou náhodou sa mi dostal do rúk zaujímavý dokument. Stručný   životopis Václava Mačínskeho. Stálo v ňom:
    </tei:p>
    <tei:p>
     „Bol som vždy sociálny. Životom som sa prebíjal vždy ťažko. Za   svoje presvedčenie som bol trvalé prenasledovaný a vyhadzovaný na   dlažbu. Za to, že som sa vždy dožadoval vlády robotníkov a roľníkov,   ktorá jediná môže povzniesť našu milovanú republiku...
    </tei:p>
    <tei:p>
     Čudujete sa? Roku 1948 podal pán Mačínsky prihlášku do   komunistickej strany. Odvolával sa na svoje sociálne cítenie a v   rubrike ručiteľov – na mňa! Jeho „stručný životopis” mi poslal v   opise Milo Brna, ktorý bol vtedy okresným tajomníkom strany, s   poznámkou:
    </tei:p>
    <tei:p>
     – Posledný politický kabát pána Mascinského.
    </tei:p>
    <tei:p>
     Ten kabát neobliekol. Ale – ešte žije. Žije medzi nami…
    </tei:p>
   </tei:div>
   <tei:div type="chapter">
    <tei:head>
     SMRŤ OBUVNÍKA POUDIŠA
    </tei:head>
    <tei:p>
     Žil v našom dvore – žil, už nežije – obuvník Rudolf Poudiš. Nebol   to ten smiešny, do klbka skrútený mudrlant a gnajpový filozof, akých   poznáme z karikatúr, tovarišských anekdot a posmešných piesní. Poudiš   bol človekom mladým, svižným a vysokým, mal široký rozhľad, slušné   vzdelanie a bol skutočným majstrom vo svojom remesle. Bol dobrým   manželom a svojmu synovi starostlivým otcom. Predstavoval typ   moderného živnostníka, ktorý je nielen zručným a svedomitým   odborníkom, ale pozná i cenu ľudskej práce, vedie obchodné knihy,   vie, čo je konjunktúra, narába obojstranným úverom. Keď sa nasťahoval   do našej ulice, bol to – napriek posmechu konkurencie – dobre uvážený   krok. Na Dolumestí sa tiesnili v jednej ulici až traja obuvníci,   škriepili sa medzi sebou, preťahovali si zákazníkov, stláčali ceny a   intrigovali jeden proti druhému. V našej ulici bol Poudiš sám, bez   konkurencie, v prostredí kúpy aj úveruschopnom. Kalkuloval s ľudskou   dôverou a nekalkuloval zle. Našiel v ulici i v jej okolí trvalých a   verných zákazníkov.
    </tei:p>
    <tei:p>
     Dielňu si zariadil v priestrannej kuchyni a až do vyvrcholenia   krízy zamestnával dvoch pomocníkov a zaúčal dvoch učňov podľa zásad   moderného podnikania. Zlatým písmom vytlačené „Rudolf Poudiš” na   čiernom jazýčku, všitom do topánky, malo šíriť slávu jeho výrobkov a   odporúčať firmu zákazníkom. U neho vyrobené topánky nestratili formu   ani po dvoch rokoch, nerozgajdali sa a pri starostlivom opatrovaní   vydržali aj desať rokov. Pravda, o cene sa s ním handlovať nedalo.   Keď voľakto nepriamo či otvorenejšie poznamenal, že Podhradský na   Cintorínskej ulici robí topánky o desať korún lacnejšie, Poudiš i to   vedel využiť vo svoj prospech. Iný obuvník by sa bol možno naježil,   rozčúlil, on len trpezlivo vysvetľoval:
    </tei:p>
    <tei:p>
     – U nás vyrobené topánky majú ceny dve… – hovoril s úsmevom. –   Jednu za ne zaplatíte a druhú vám vrátia ony. Drahšie ako u   Podhradského sú iba prvé dva roky. Potom ich máte zadarmo. My sme   firma poctivá, nie voľajaký Baťa. U nás je každý švík šitý, každý   klinec zahlobený citlivou rukou a s uvážením, a nie s takým bumbác   nemysliacim strojom!
    </tei:p>
    <tei:p>
     Žiaľ, ľudia sa takto rátať nenaučili. Desať korún je desať korún,   darmo sa odvolávaš na to, čo bude o dva roky. Pravda, Poudiš mal aj   iné argumenty v zásobe. Kde vzal, tam vzal, vytiahol z regála boty,   ktoré mu priniesli do opravy – a boli to topánky od Podhradského.   Poudiš ukazoval užasnutému zákazníkovi drobné i väčšie chyby, o   ktorých človek nezasvätený nemá ani poňatia.
    </tei:p>
    <tei:p>
     – Nie, že by to boli ktovieaké veci… –vysvetľoval, – ale povážte,   človek prežije vyše polovičky života v botách. A keby nohy mohli   hovoriť, povedali by vám, ako nešetrne s nimi zaobchádzate!
    </tei:p>
    <tei:p>
     Boli to argumenty múdre, vyvážili tých desať korún. Lenže   prikvačili horšie časy, keď sa ľudia museli rozhodovať medzi   štyridsiatimi deviatimi korunami alebo „zelenou”. Aj Poudiš mohol   zľaviť korunu na páre, urobiť zo sto „len” deväťdesiat deväť.   Zabraňovala mu tak robiť živnostenská hrdosť a česť.
    </tei:p>
    <tei:p>
     – Tak môže klamať Baťa, ale nie Poudiš! Nazdávate sa, že tých   štyridsaťdeväť, to je štyridsať a ešte bagateľ? To je, prosím pekne,   päťdesiat bez jednej! Baťa predáva aj po deväťdesiatdeväť korún.   Pozrite… tu sú jedny také topánky, noža ich porovnajte s mojimi   stokorunovými!
    </tei:p>
    <tei:p>
     Keď Poudiš rozoberal chyby výrobku od Podhradského, robil tak   predsa len s akýmsi zmyslom pre kolegialitu. Keď sa však pustil do   baťoviek, nezostalo na nich nič dobrého. Od zle vypracovanej kože až   po posledný švík bolo všetko nekvalitné, lajdácke, klamárske. A či   nemal, čertovský chlapák, aj s tými deviatkami pravdu? Kto by si len   pomyslel, aká je to čertovina, tie baťovské deviatkové ceny? Čo   všetko si dnes nevyhútajú takí špekulanti!
    </tei:p>
    <tei:p>
     – Je to zrakové klamstvo! – tvrdil Poudiš a ľudia mu uverili.
    </tei:p>
    <tei:p>
     Lenže – uveriť, to je jedna vec a vydať peniaze je – druhá. Ľudia   z našej ulice hľadali vždy tovar najlacnejší. Kupovali smradľavý   americký šmalec, lebo bol o dve koruny na kilo lacnejší od poctivej   Hromčíkovej bravčovej masti. A keď potrebovali topánky,   kvalita-nekvalita, kupovali u Baťu.
    </tei:p>
    <tei:p>
     Nenazdávajte sa, že Poudiš s týmto nerátal. Vedel dobre, že   robotníckym mamkám v Marxovej ulici je ľúto každej vydanej koruny. V   boji proti Baťovi mal však istú, spoľahlivú zbraň – poskytoval úver,   ktorý mu umožnil dlho vzdorovať, ktorý ho však napokon zničil.
    </tei:p>
    <tei:p>
     Kým sa predávali Baťove topánky v meste iba komisionársky,   obuvníci netušili, aká pohroma sa na nich valí. No istého dňa sa   rozchýrilo, že Baťa kúpil na námestí starý, ošarpaný dom.   Prezieravejší obuvníci, medzi nimi aj Poudiš, si zaraz uvedomili, že   sa začína boj o holé bytie. Presvedčili sa o tom onedlho. Poudiš na   čele deputácie živnostenského spoločenstva išiel intervenovať u   starostu, ktorého vo voľbách kandidovala živnostenská strana, proti   povoleniu kúpnopredajnej zmluvy. Baťa bol už vtedy mocnosťou. Poradil   si už s inakšími pánmi než s voľajakým starostom či mestským   zastupiteľstvom. Starosta síce deputácii živnostníkov vyhlásil, že   „iba cez jeho mŕtvolu”, a skutočne sa aj snažil aspoň oddialiť, keď   už nie znemožniť, aby Baťa v meste zakotvil. Lenže daromná bola jeho   námaha. Baťa dal rozhodiť po celom okrese stotisíc letákov, v ktorých   napadol mestské zastupiteľstvo a obvinil ho z korupcie. Na druhej   strane letáka bol lákavý cenník baťovských topánok.
    </tei:p>
    <tei:p>
     „Obúvame celý svet! Obujeme aj váš okres!” hlásalo hrubo   vysádzané, sebavedomé heslo na letáku. Takto –a nielen takto – začal   Baťa boj o mesto a tým aj o celý okres. Ukázal sa tiež ako neohrozený   bojovník proti skorumpovanému mestskému zastupiteľstvu. Zapchal mu   svedomie mastnými úplatkami.
    </tei:p>
    <tei:p>
     Zakrátko sa na mieste ošarpanej, starej budovy na námestí začala   dvíhať zo zeme nevídaná, neslýchaná stavba. V meste sa povrávalo, že   Baťa stavia priam rozprávkový palác. Vyrástol – na miestne pomery –   skutočne neuveriteľným tempom. Tak stavať tu ešte nikto nevidel. Bez   lešenia. Bez tehál. Samý betón. Piliere odlievali do oceľových.   foriem. Všetok stavebný materiál vyťahoval nahor dômyselný systém   výťahov a žeriavov. Prizerajúcim sa zdalo, že vidia, ako stavba   rastie pred očami. Nebolo to len zdanie…
    </tei:p>
    <tei:p>
     Železo, betón, sklo. Železné obloky, železné rámy, železné dvere.   Keď ľudia videli, že ťahajú tretie poschodie (dosial tu nevyrástla   budova na tri poschodia), zhíkli. Po prvý raz sa obyvatelia mesta   dozvedeli, že jestvuje aj voľajaký „paternoster”. Po prvý raz sa tu   montoval lift. Povesť, predchádzajúca Baťov vpád do mesta, neklamala.   Bola to naozaj najvyššia, najmodernejšia a najreprezentatívnejšia   budova v celom okrese.
    </tei:p>
    <tei:p>
     Niekoľko dní pred otvorením nového obchodného paláca vrela   zvedavosť občanov nad bodom varu. O ničom inom sa nehovorilo. Ešte   prv, ako predali v novom paláci prvý pár topánok, Baťa vyhral boj o   okres. Baťovskí lepiči plagátov „náhodou” polepili aj ploty a steny,   kde bola výstraha: „Zákaz plagáty lepiť”. Majiteľ, ktorý sa ponosoval   alebo chcel vec hnať až na súd, dostal zakrátko Baťom vlastnoručne   podpísaný list plný ospravedlňovania a ponuku na vysoké odškodné.   Ktože by sa necítil polichotený, keď ho prosí o prepáčenie taký   podnikateľský gigant, ako je Baťa? Keď sa stavebné práce   dokončievali, revali plagáty, letáky, transparenty, neóny, nápisy na   každom rohu, na každom plote, v každej ulici, na každom námestí, na   každom kroku:
    </tei:p>
    <tei:p>
     „Baťa! Baťa! Baťa! Baťa!”
    </tei:p>
    <tei:p>
     Drzí baťovskí propagandisti sa nezastavili pred ničím. Raz v noci   polepili firemné štítky všetkých obuvníkov v meste krikľavými   nálepkami. Bolo z toho niekoľko žalôb „pre nekalú súťaž”, ktoré Baťa   prehral. Poudiš Baťu nezažaloval, on urobil čosi lepšie. Na jeho   firemnej tabuli hneď povedľa Baťovho plagátika s nápisom „Baťa obúva   celý svet zjavila sa iná nálepka, vytlačená tým istým písmom:
    </tei:p>
    <tei:p>
     „A Poudiš túto ulicu!”
    </tei:p>
    <tei:p>
     Bolo z toho dosť smiechu, najmä keď sa Poudišove nálepky zjavili   všade vedľa veľkohubých Baťových. Chlapák, ten Poudiš! V prvej bitke   reklamnej vojny vyhral sympatie mesta. Raz v noci obe nálepky zmizli   zo všetkých plotov. Bolo isté, že ich neodstránil Poudiš. Mesto sa   bavilo ako na futbalovom zápase, ale Poudiš nejasal. Vedel až   pridobre, že vážny boj sa ešte ani nezačal…
    </tei:p>
    <tei:p>
     Celostránkový inzerát v miestnych novinách oznamoval P. T.   zákazníkom, že na hlavnom námestí otvára sa nový obchodný palác firmy   Baťa. Tristo výberových druhov obuvi, odborná poradňa, pedikúra,   oddelenie čistiacich potrieb. oddelenie panských ponožiek, oddelenie   dámskych pančúch a tiež vlastná opravovňa obuvi, v ktorej sa budú P.   T. zákazníkom opravovať všetky druhy topánok bez ohľadu na výrobu za   polovičnú cenu doteraz bežných remeselných cien. V novom obchodnom   paláci je P. T. zákazníkom všetko k dispozícii. Náš zákazník, náš   pán…
    </tei:p>
    <tei:p>
     Mesto zaplavila nová séria letákov.
    </tei:p>
    <tei:p>
     „Futbal nie je. Kam pôjdem v nedeľu? Na nezáväznú prehliadku   novootvoreného obchodného paláca Baťa!”
    </tei:p>
    <tei:p>
     „Obedujete o dvanástej hodine? Už o jednej by sme vás chceli   privítať v obchodnom dome Baťa!”
    </tei:p>
    <tei:p>
     „Ale kam s deckom? Dobre sa pobaví v detskej záhradke obchodného   domu Baťa a ja si zatiaľ prezriem najnovšie modely dámskej   obuvi.”
    </tei:p>
    <tei:p>
     Účinok sa ukázal. Bola to dôstojná odpoveď na inzerát obuvníkov v   tom istom časopise, ktorými obuvníci oznamovali, že fabrický vyrobené   topánky sa opravovať nedajú a oni ich ani opravovať nebudú. Opakovala   sa história známa odvšadiaľ, kde sa Baťa usadil. Obuvníci netušili,   ako naleteli provokatérom, keď zadávali ten nešťastný spoločný   inzerát. Oni bojovali v malom, za česť a existenciu niekoľkých   obuvníckych dielní a dielničiek v meste. Baťa bojoval o trh v celom   štáte a mal už bohaté bojové skúsenosti.
    </tei:p>
    <tei:p>
     Všade sa to odohrávalo rovnako, v každom meste. Obuvníci   inzerovali v malých vidieckych novinách, v kalendároch, a keď už   siahli po „letákovej obrane”, rozhodili desaťtisíc letákov. Baťa   zadával celostránkové inzeráty veľkým, v stotisícových nákladoch   vychádzajúcim denníkom, rozhodil milióny letákov, dal vylepiť   státisíce plagátov, nedoprial P. T. zákazníkom ani len chvíľočky   oddychu. Senzačné histórie udržovali verejnosť v ustavičnom napätí.   Ktosi rozšíril po celom meste, že „budova sa zrúti ešte pred   otvorením”. Budova sa nezrútila a smiešne chýry ktosi šikovne   pripísal na rováš závistivých klebetných príštipkárov. A bola to azda   nepravda? Nie, obuvníci až veľmi radi rozširovali kadejaké chýry, len   keď mierili proti Baťovi.
    </tei:p>
    <tei:p>
     Predaj v novom paláci sa začal „prenikavým znížením cien”. Pravda,   ceny nijako neznížili, tobôž nie prenikavo. No prečiarknutá „stará   cena” a krikľavo červená „nová” účinkovali silne.
    </tei:p>
    <tei:p>
     V tú nedeľu (zlé jazyky tvrdili, že Baťa sľúbil miestnemu Slovanu   kompletnú výzbroj od kopačiek po brankárovu čiapku, ak nebude v meste   zápas) mladí-starí hrnuli sa na prehliadku paláca. V noci rozhodili   posledné letáky.
    </tei:p>
    <tei:p>
     „Príďte! Nemusíte nič kúpiť!”
    </tei:p>
    <tei:p>
     A palác bol skutočne úžasný. Na každom poschodí vyhrávala   reprodukovaná hudba reklamné baťovské piesne. (A když Baťa s   vlašťovkami vzlétne do svéta, teprv jaro rozkvétá…) Občerstvenie   podávali usmievavé mladé ženy každému a zadarmo. Zvodné manekýnky   otŕčali svoje „klasické nohy” obuté do baťoviek a miestni „znalci”   ich „šacovali” (tie nohy) pri najmenšom tak vysoko ako nohy Marleny   Diettrichovej. Lift stále prevážal zvedavcov hore-dolu. Pri   paternosteri sa odohrávali komické scény. Návštevníci si odnášali   pekne vytlačenú propagačnú brožúru o „storočí baťovskej obuvi”.
    </tei:p>
    <tei:p>
     Nerovný boj, do ktorého sa obuvníci pustili s dravou veľmocou, bol   pre nich od začiatku beznádejný, zúfalý a stratený. Do dvoch rokov sa   počet obuvníckych dielní v meste zmenšil z osemnástich na tri,   ostatní likvidovali svoje živnosti, vyrovnávali sa s veriteľmi, ako   sa len dalo, a rozmnožili armádu nezamestnaných, ľudí bez životných   prostriedkov a možnosti. Len na Dolumestí si udržal svoju živnosť   komický príštipkár, taká svojrázna malomestská figúrka, ktorému   zadávali opravy iba preto, „aby ho zachovali medzi nami”. Aj šuster   Podhradský na Cintorínskej ulici, ktorý vždy pracoval bez pomocníka a   bez učňa, si svoj malý krámik ubránil. Len taký mohol vydržať Baťov   nápor.
    </tei:p>
    <tei:p>
     Tretí bol Poudiš. Nevzdával sa. Každý mesiac zadával miestnym   novinám polstránkový inzerát, v ktorom oznamoval – už tiež P. T.   zákazníkom, – že nemôže znížiť ceny obuvi tak prenikavo ako fabrickí   výrobcovia obuvi, no „čo nenájdete v cene, nájdete v kvalite”.   Zaručoval akosť strojovou výrobou nedosiahnuteľnú. Elegancia,   trojnásobná trvácnosť, ideálne prispôsobenie topánky k forme nohy sú   hodnoty nezaplatiteľné a také vie vyrobiť len citlivá, umná ruka   skúseného remeselníka.
    </tei:p>
    <tei:p>
     Okrem inzerátov vypisoval Poudiš aj odborné články do novín.   „Otlaky,, pliaga ľudstva” nadpísal na jeden z nich. Dokazoval v   článku s veľkou odbornosťou a presvedčivosťou, že tento moderný neduh   zapríčiňuje necitlivá výroba obuvi. Jeho výzvy neboli bez vtipu.
    </tei:p>
    <tei:p>
     „Nezriadil som vo svojej dielni pedikúru. Kto nosí Poudišovu obuv,   nijakú pedikúru nepotrebuje.” Inokedy ohlásil inzerátom „zníženie   cien opráv obuvi na úroveň fabrických opravovní”.
    </tei:p>
    <tei:p>
     Spočiatku mal úspech. Mal úspech najmä u „lepších” vrstiev. V   záujme „firmy” vedel aj polichotiť.
    </tei:p>
    <tei:p>
     „Elegantný muž a skutočná dáma nosia” obuv od prvotriedneho   obuvníka.”
    </tei:p>
    <tei:p>
     Nemenoval svoju firmu, no každý vedel, o ktorú firmu ide. Slúžočky   pánov direktorov a bankových disponentov prichádzali s „diskrétnym”   odkazom, aby sa pán majster unúvali prísť vziať milostivej mieru.   Poudiš sa nevzdával. Prepustil síce jedného pomocníka, ale so svojou   maličkou armádou vzdoroval kráľovi obuvi. Dlho do noci zneli dvorom   údery kladiva, vyklepávajúceho kožu. Včasráno ich bolo počuť zase.   Poudiš drel vo dne v noci. Už prijímal do opravy i „prekliate   baťovky”, no nikdy nezabudol upozorniť zákazníka na nesčíselné   „baťovské” chyby.
    </tei:p>
    <tei:p>
     Ktovie, či by sa nebol udržal? Ulica, tá ulica, do ktorej vkladal   svojho času toľké nádeje, keď si v nej zakladal svoj domov, mu   podrazila nohy. Ulica, najmä v čase nezamestnanosti, potrebovala veľa   a veľa opráv – a nemala čím platiť. Však Poudiš počká…
    </tei:p>
    <tei:p>
     Hej, aj on vedel, že len na vďačnosť ľudskú sa môže ešte spoliehať   v nerovnom boji. Len na nej mohol budovať proti studenej matematike   obchodnej mašinérie.
    </tei:p>
    <tei:p>
     Poudiš mal aký-taký kapitálik. Voľačo vyženil, voľačo usporil v   lepších časoch. Narábal ním opatrne a mohol s ním ešte nejaký čas   vystačiť. Prerátal sa len v odhade hospodárskej krízy. Jeho   prevádzková réžia ďaleko presahovala príjmy. Mal medzi ľuďmi tisíce,   lenže čo z takých tisícov, keď žena pýta na domácnosť dnes, keď v   sobotu musí vyplatiť pomocníkovi Pokojnému mzdu a keď treba nakúpiť   kožu. Všetko musí vyriešiť hneď, a nie až potom, keď budú môcť ľudia   opäť platiť.
    </tei:p>
    <tei:p>
     Mohol urobiť jedno – zastaviť úver. Ale aj to by bol býval koniec   a Poudiš nechcel kapitulovať. Objednávky „opravdivých dám a   elegantných pánov” ho nestačili držať nad vodou, no držal sa ešte,   ešte sa držal. Jeho ešte Baťa nezničil!
    </tei:p>
    <tei:p>
     Lenže Baťa ho zničiť musel. Baťovi nestál v ceste šustrík   Podhradský na Cintorínskej ulici, ani pošinutý príštipkár Čaplovič na   Dolumestí. Baťovi bol nebezpečný Poudiš. V každom meste sa našli   jeden-dvaja takí. Vytrvalosť, dobrá povesť, ich remeselnícka   poctivosť a zručnosť boli Baťovi nebezpečnou prekážkou, najmä potom,   keď sa boj preniesol na politické pole.
    </tei:p>
    <tei:p>
     Bol to „Slovák”, ktorý sa ujal obuvníkov proti Baťovi. Ujal sa ich   tak, po svojom. „Český kapitál dusí rozvoj slovenského podnikania!”   Bolo to heslo nákazlivé a nebezpečné. Obsah článku bol ešte   povážlivejší. Vyratúvalo sa v ňom, koľko stoviek obuvníckych živností   Baťa zruinoval. Baťa sa hneď dovtípil, skade fúka vietor. S novinami   je to vždy a všade rovnaké. Čerta sa ľudáci starajú o voľajakých   šustrov! Peniaze vydierajú, inzerciu chcú! Baťa inzerciu potrebuje,   Baťa ju aj zadá. Celostránkovú!
    </tei:p>
    <tei:p>
     Taký časopis – to Baťa vedel – sa kúpiť dá. Poudiš – čo Baťa tiež   vedel – sa nedá kúpiť nikdy. Svojou vytrvalou, drobnou, ale účinnou   propagandou môže sto takých niktošov podryť dôveru v podnikateľského   giganta. Tu ho podrýva Poudiš. inde iný, jemu podobný…
    </tei:p>
    <tei:p>
     Sám šéf bol nakoniec prinútený vložiť sa do boja. Zavolal si   vedúceho predajne do Zlína na koberec.
    </tei:p>
    <tei:p>
     – Ešte ste toho niktoša neumlčali? – reval veľký Baťa na   prestrašeného vedúceho a vzápätí nasledovala celá kolekcia nadávok do   hlupákov, impotentov, trkvasov a kadejakých.
    </tei:p>
    <tei:p>
     – Drží sa, hovoríte? Drží sa? A prečo sa drží? Pretože ste   neschopná myš! Myš ste, rozumiete? Hlodáte na základoch firmy.   Nebudem trpieť vašu neschopnú lenivosť. Ste nelojálny voči firme!   Človeče, viete vy, že proti podniku pracujú stovky takýchto Poudišov?   Viete, že nás zožerú a vy prídete o všetko? Ich trvalá mravčia robota   môže podkopať aj pevnejšie základy, než na akých stojíme my! Do troch   mesiacov! Do troch mesiacov, hovorím, prikazujem, lebo inak…
    </tei:p>
    <tei:p>
     Inak čo? Inak vedúci poletí. Už ho nikde neprijmú za vedúceho, ba   ani za podriadeného. Baťove prsty siahajú ďaleko…
    </tei:p>
    <tei:p>
     Inak stratí všetko. Svoje „vklady” uložené v podnikovom „sporení”.   Inak môže ísť rovno žobrať s celou rodinou.
    </tei:p>
    <tei:p>
     V samotnom Zlíne boli ešte ľudia, čo sa vedeli postaviť proti   všemocnej šéfovej arogancii. No medzi vedúcimi už takí neboli. Vedúci   boli už riadne preosiati, nenašiel sa medzi nimi ani jeden rebelant.   Akože aj? Vysoká kaucia, naturálny byt, rozsiahla právomoc nad   podriadenými, z nej vyplývajúci pocit moci, a vysoký, progresívny   príjem…, a nie práve bezvýznamné spoločenské postavenie… človek,   ktorý si na také veci zvykne, najmä človek vedúci u Baťu,   „vyzdvihnutý” spomedzi tisícov priemerných, sa po celý život   neprestane triasť o svoje postavenie, ktoré by mohol jedného dňa, pre   neuvážené slovo, pre nesplnenie príkazu, pre hlúpy vzdor,   stratiť.
    </tei:p>
    <tei:p>
     Do troch mesiacov. .. povedal šéf. Do troch mesiacov bol Poudiš   hotový…
    </tei:p>
    <tei:p>
     Nepoložilo ho ani nové „prenikavé zníženie cien”, ani „výstava   ručných nepodarkov” v baťovskom výklade. Aj hospodársky by bol mohol   ešte istý čas vzdorovať. Jednoducho – vzdal sa ďalšieho boja.
    </tei:p>
    <tei:p>
     Poudiša urazili. Hlboko, priam v hĺbke bytia. Strašne ho urazili.   Vtedy si uvedomil, že jeho boj je i tak beznádejný, že – prehral.
    </tei:p>
    <tei:p>
     Uvedomil si to naraz, v jedinej chvíľke. Poudiš bol k svojim učňom   dobrým, ale prísnym majstrom. Dával im vreckové, hoci nemusel a v   poslednom čase ani nemal z čoho. Snažil sa vychovať z nich poriadnych   ľudí a dobrých odborníkov. Lajdáctvo neodpúšťal, vždy ho rozčúlilo.   Keď niektorého z učňov hrešil, vedel prehovoriť do duše. Karhaný sa v   takej chvíli veľmi hanbil. Tentoraz však nie… tentoraz vyčítal   učňovi, že zle prirezal opätok… vážne a múdro mu to vyčítal – a vtedy   sa to stalo.
    </tei:p>
    <tei:p>
     – Nemáte mi čo vykrikovať! Robte si takúto šusterčinu sám! I tak   to nemá nijaký význam. Šikanovať sa od vás nedám. Pán vedúci od Baťov   mi ponúkli, že môžem ísť do Zlína. Aj pôjdem!
    </tei:p>
    <tei:p>
     Facka preťala chlapcovu opovážlivosť. Poudiš na učňov ešte nikdy   nesiahol. Chlapec ušiel a reval po dvore, akoby mu kožu drali.
    </tei:p>
    <tei:p>
     To bol koniec. Poudiš sa dlho, dlho a mlčky a akosi bôľne   zamyslel. Jeho spolupracovníci sedeli so sklopenými hlavami nad   robotou. Hanbili sa. Bolo im majstra ľúto. Napokon sa pomocník   vzchopil a povedal, čo sa povedať patrilo:
    </tei:p>
    <tei:p>
     – Neberte si to tak, k srdcu, pán majster. Veď on ešte   oľutuje!
    </tei:p>
    <tei:p>
     Ale Poudiš rozmýšľal o voľačom inom.
    </tei:p>
    <tei:p>
     – Aj u vás bol ten vedúci? – opýtal sa zrazu učňa Jožka. Chlapec   sa neopovážil zdvihnúť hlavu. Len ťažko, zo seba vysúkal:
    </tei:p>
    <tei:p>
     – Bol, pán majster, ale otec ho vyhnali…
    </tei:p>
    <tei:p>
     – Tak. Bol teda…
    </tei:p>
    <tei:p>
     – Ale ja by som do toho Zlína nešiel ani za nič! –dušoval sa učeň.   Slová to boli dobré, ale slabé, príliš slabé. Poudiš videl ďalej než   jeho zamestnanci.
    </tei:p>
    <tei:p>
     – Nie, pán Pokojný, – povedal pomocníkovi, – chlapec mal pravdu.   Skončíme hneď, i tak sa to raz stať musí. Už by som sa dlho neudržal   nad vodou. Už vlastne aj my žijeme iba na úver. Ľudia neplatia,   nemajú z čoho. Odteraz budem bojovať sám. Inak!
    </tei:p>
    <tei:p>
     Ťažko je človeku vo chvíli, keď si uvedomuje, že prehral. Ťažko je   aj dívať sa na takého. Učňovi vyhŕkli slzy, tovariš sklonil hlavu. No   o chvíľu sa Poudiš spamätal.
    </tei:p>
    <tei:p>
     – Živnosť likvidujem. Od prvého. Ale ešte som sa nevzdal! Ešte   pozná pán Baťa, že sú aj statoční ľudia na. svete! Ešte ma pozná!
    </tei:p>
    <tei:p>
     Poudišova rozlúčka s P. T. zákazníkmi bola dramatická.. Za   posledné peniaze dal vytlačiť leták na rozlúčku.
    </tei:p>
    <tei:p>
     „Zatváram!” hlásalo prvé slovo na letáku.
    </tei:p>
    <tei:p>
     Bol to výkrik účinný a strašný, obžaloba proti bezohľadnému   koristníkovi, ktorý za pár rokov zničil tisíce rodín a existencií.   Poudiš pozháňal štatistické údaje o bankrotoch a tragédiách obuvníkov   v celej republike i v niektorých iných európskych štátoch. Leták   zložil šikovne. Právnicky bol nezávadný, ani v skorumpovaných   justičných pomeroch sa do neho. nikto nemohol zadrapiť.
    </tei:p>
    <tei:p>
     „Sto dvadsať poctivých živnostníkov siahlo zo zúfalstva na život.   Tisíce zruinovaných rodín, tisíce hladujúcich detí, to sú výsledky do   neba volajúcej krivdy. Boľavé, deformované nohy budú jedinou výhrou,   ktorú človečenstvo získa za to, že sa dalo oklamať číslicami   falošnej, neskutočnej lacnoty...”
    </tei:p>
    <tei:p>
     I keď to boli miestami naivné a miestami i nesprávne tvrdenia,   mohli zapôsobiť. Poudišov leták sa končil patetickým výkrikom:
    </tei:p>
    <tei:p>
     „Zatváram! Som posledným obuvníkom v meste, ktorého k tomu   donútili všetkým známe okolnosti. Zatváram s vedomím, že poctivosť a   živnostenská česť sa váľajú v blate! Rudolf Poudiš.”
    </tei:p>
    <tei:p>
     Tentoraz sa vedúci baťovského obchodného domu nedopustil nijakej   chyby. Na leták ho pravdepodobne upozornili už z tlačiarne. Na   chlapcov, ktorí sa rozbehli po meste rozdávať chodcom Poudišov   obuvnícky závet, čakali nenápadní páni a „odkúpili” celú náruč   letákov. Len málo výtlačkov sa dostalo občanom do rúk. Číslo   komunistických novín, ktoré prinieslo text letáka, zhabala polícia.   Taký bol Poudišov posledný „veľký úder” proti Baťovi.
    </tei:p>
    <tei:p>
     Potom sa odohrávali vzrušujúce udalosti, o ktorých sa v meste veľa   a dlho hovorilo. Tri razy za sebou rozbili „neznámi páchatelia” veľké   tabule Baťovho výkladu. Záhadné ruky postŕhali v noci všetky baťovské   plagáty. Divo uháňajúce hasičské vozy sa rútili kamsi za mesto, kde   horela ohromná baťovská reklamná tabula. Na živnostenskom plese   zhaslo svetlo a v trme-vrme rozhodil ktosi cyklostylované hárky s   nadpisom:
    </tei:p>
    <tei:p>
     „Baťa je vrah!”
    </tei:p>
    <tei:p>
     Na plotoch sa cez noc zjavili veľké, metrové heslá, namaľované   olejovou farbou, hanobiace kráľa obuvi. Poudiš sa na týchto výčinoch   sám nezúčastnil, ale všetci tušili, že on je hlavou gangu „veselých   šustrov”, ktorí z nedostatku iného zamestnania takto vybíjajú svoju   energiu.
    </tei:p>
    <tei:p>
     Mesto sa rozkošne bavilo. „Šustergangsteri” sa stali oslavovanými   hrdinami. Ľudia sa len čudovali, že gigantická firma znáša tak   trpezlivo toľké príkoria. Baťa sa neobrátil o pomoc zákona, nepodával   trestné oznámenia proti „neznámym páchateľom”, ktorí mu nivočili   majetok. Vedúci Baťovho obchodného domu dával trpezlivo vymieňať   vybité sklá výkladov, dal vylepiť nové plagáty, veľkoryso odkúpil od   majiteľov ploty s hanobiacimi nápismi. Aj v takomto boji mal už Baťa   prebohaté skúsenosti. Všetko má svoj čas.
    </tei:p>
    <tei:p>
     Občania sa skoro nabažili výčinov šustergangu. Malomeštiakom   zaimponovala veľkorysosť a trpezlivosť veľkej firmy, ktorá predsa   musela utrpieť výčinmi šustergangsterov značné škody. „Lepší ľudia”   sa začali pohoršovať. Čo si títo príštipkári dovoľujú, je už priveľa.   Iste je im ťažko, prežívajú tragické časy, ale v živote to už tak   býva, život je boj a komuže je ľahko v takých časoch? Keby boli   zavčasu prišli k rozumu, Baťa vraj bral aj obuvníkov do zamestnania,   aj živnosti vraj odkupoval, hoci v skutočnosti iba vyhadzoval   peniaze… a aj teraz sa správa gavaliersky.
    </tei:p>
    <tei:p>
     Ľudia sa opäť, ako už tak často, mýlili. Baťa vonkoncom nemienil   byť gavaliersky. Nebolo mu ľahostajné, že mu voľakto ničí majetok.   Oči, ktorým neušlo nič, vedeli o každom Poudišovom kroku a o všetkých   podujatiach šustergangu už vopred. Istého dňa prichytili žandári   troch amatérskych natieračov plotov priamo pri čine, zo štetky im   ešte kvapkala farba. Ktosi telefonicky upozornil četnícku   stanicu…
    </tei:p>
    <tei:p>
     Zadržaní šustri prezradili ostatných. Súdne pojednávanie opäť   vzrušilo mesto. Poudiš sa pri pojednávaní ponúkol, že uhradí škody,   ktoré Baťa utrpel. Žalujúcej strane však nešlo ani tak o náhradu   škôd. Obžaloba znela – na podpaľačstvo, svojvoľné poškodzovanie   cudzieho majetku, teroristické výčiny, hanobenie mena vážnej firmy,   nekalú súťaž a urážku cti. Baťov právny zástupca žiadal aj úhradu   „morálnych škôd”, ktoré vznikli hanobením veľkopodnikateľského génia,   jedného z hospodárskych pilierov štátu.
    </tei:p>
    <tei:p>
     Súd uznal obžalovaných vinnými. Nad jedenástimi príslušníkmi   šustergangu vyniesol – vzhľadom na ich zachovalosť – podmienečné   rozsudky, znejúce na týždeň až dva mesiace väzenia a zaplatenie   vysokých pokút. Poudiš sám, hoci tiež zachovalý, bol odsúdený na dva   mesiace väzenia nepodmienečne a musel zaplatiť pokutu 8000 Kč.
    </tei:p>
    <tei:p>
     „Slovák” vtedy už dávno zabudol, že sa svojho času zastal „malých   slovenských podnikateľov, gniavených českým podnikateľským žralokom”.   Vyrútil sa proti odsúdeným obuvníkom s článkom plným žlče. Samozrejme   za všetkým „trčala Moskva”, ktorá „zviedla niekoľko nezodpovedných   indivíduí k odporným zločinom”.
    </tei:p>
    <tei:p>
     Celé mesto čakalo na Poudišov návrat z väzenia. Podmienečne   odsúdení šustergangsteri sa kasali, že vraj mesto zažije, čo ešte   nezažilo, nech sa len Poudiš vráti. Konečne sa Poudiš vrátil a mesto   nezažilo nič. Sťaby ho nebolo. Ani z domu nevychádzal, ani vo dvore   sa s nikým nezhováral.
    </tei:p>
    <tei:p>
     Zruinovaní obuvníci sa zmohli ešte na posledný čin, na ktorom’ sa   Poudiš nezúčastnil. Podujatie sa minulo predpokladaným účinkom. Len   niekoľko svedkov príhody sa otriaslo hrôzou ich gesta, ostatní   nepochopili. Príhoda vyvolala skôr smiech. Hja, šustri, zvláštne   plemeno. Nestratia humor ani pod šibenicou.
    </tei:p>
    <tei:p>
     Raz okolo obeda zviezli všetci šustri z mesta svoje šusterské   náčinie a zariadenie pred baťovskú predajňu, zatarasili ním vchod, že   sa nedalo ani von, ani dnu. Znepokojenému policajtovi, ktorý pribehol   zjednať poriadok a prísne prikazoval šustrom, aby odpratali tú   smiešnu barikádu, šuster Nepaľa za rehotu mnohých prizerajúcich   občanov povedal:
    </tei:p>
    <tei:p>
     – Dobre, že ste prišli! Toto je náš súkromný majetok a vy ste tu   na to, aby ste súkromný majetok dobre strážili! Dávajte dobrý pozor,   nech sa nám nič nestratí, my si zatiaľ skočíme na pivo…
    </tei:p>
    <tei:p>
     Prekvapený policajt stál s otvorenými ústami nad hŕbou haraburdia,   ktoré už nikto nikdy nebude potrebovať. Kým si uvedomil, že hrá v   tejto príhode roľu viac než smiešnu, boli šustri preč…
    </tei:p>
    <tei:p>
     Krátko nato zomrel Poudiš na srdcovú porážku. Kolísavé sympatie   verejnosti sa opäť priklonili na jeho stranu. Všetci ľutovali   chudáka, ktorému od žiaľu puklo srdce. Pohreb bol veľkorysý.   Účastníci pohrebu prijali so zrejmým uznaním, že sa na pohrebe   zúčastnil aj vedúci Baťovho paláca.
    </tei:p>
    <tei:p>
     Ulica vedela viac, pred ulicou nič neutajíš, ona vie všetko. Ulica   vedela, že Poudiš po celé roky splácal poistku na život, aj koľko na   ňu splácal, aj na koľko znela. Poudišova vdova sa krátko po   manželovej smrti odsťahovala so synom neznámo kam. Kto len mohol,   splatil jej aspoň časť dlžoby za opravy z dávnejších čias. Ulica   mlčala tuho a zaryto. Nikto (azda okrem lekára), ani upodozrievavý   agent poisťovne sa nedozvedel, že obuvník Poudiš sa otrávil   otrušíkom, aby zachránil svoju rodinu pred biedou a hladom.
    </tei:p>
   </tei:div>
   <tei:div type="chapter">
    <tei:head>
     VIKTOROVE RUŽE
    </tei:head>
    <tei:p>
     Svet sa nezaobíde bez zbožňovaných a zbožňujúcich. Milióny   pochabých žien na celom svete sa svojho času zaľúbili do filmového   herca Rudolfa Valentína. Boli také, čo pre neho vstúpili do kláštora.   Boli také, čo mu po jeho smrti prisahali a aj zachovávali po dlhé   roky vernosť.
    </tei:p>
    <tei:p>
     Niektorým však bol Rudolfko Valentino predsa len priďaleko a   nedostupný. A v čase, o ktorom je reč, bol už mŕtvy. Svet dal nové   ideály spochabeným hlupaniam. Boli to svetoví šampióni v boxe, i   „hviezdy” nepresahujúce hranice štátu. A boli tu, po svetovom vzore,   i miestne „hviezdy” v najrozličnejších odvetviach športu, tanca,   umenia – i lásky.
    </tei:p>
    <tei:p>
     Bláznivé ženské si v široko-svetovom i úzko-malomestskom rámci   vysnívali svoj „ideál muža”.
    </tei:p>
    <tei:p>
     – Vyzerá celkom ako Garry Cooper… – švitorila študentka na   ulici.
    </tei:p>
    <tei:p>
     – Veď na jedno oko škúli… – posmievala sa jej druhá.
    </tei:p>
    <tei:p>
     – No, ale z profilu! Sťaby mu z oka vypadol…
    </tei:p>
    <tei:p>
     Už aj len takáto „podoba” stačila na rojčenie. Keď videli   malomeštiacke harpye film „Doznela pieseň” a svetom sa rozletel   víťazný šláger „Malý gigolo, smutný gigolo , stal sa na čas – až do   najbližšieho filmu s Hansom Albersom – ideálom meštiačok vyžitý,   bledý mládenček, vydržiavaný ženami.
    </tei:p>
    <tei:p>
     Akože sa mohlo naše mesto zaobísť bez svojho „muža mužov”? Bol ním   po dlhé mesiace, ba i roky, v očiach naivnučkých študentiek,   nevzdelaných „inteligentiek” a sentimentálnych slúžočiek – driečny   Viktor.
    </tei:p>
    <tei:p>
     Ak sa driečny Viktor neponášal na nijakého krásavca z filmu, tak   iba preto, že sám sa podlá úsudku mnohých svojich ctiteliek mohol   kedykoľvek stať „hviezdou” Hollywoodu. Nebol to vôbec krásavec   štandardného, vypestovaného a zažitého už typu. Tvár mal nesúmernú,   bradu príliš vysunutú, čelo mu špatil červený šrám po sečnej rane,   oči neboli nijako ohnivé, ani zvláštne ustrojené a sfarbené – no bol   tu, žil medzi nami z mäsa a krvi a bol na dosah ruky. V uniforme (a   málokedy v nej nebol) zatienil postavou i „štramáckym” vystupovaním   všetkých obstarožných oficierov miestnej posádky. Jeho chôdza   prezrádzala smelosť i mužné sebavedomie a len málo bližších známych   (nemal ich veľa) postrehlo mu v očiach kedy-tedy akýsi tajený smútok.   V taký čas mu oči stemneli a boli naozaj pôvabné.
    </tei:p>
    <tei:p>
     Driečny Viktor bol v očiach svojich obdivovateliek vojak každým   cólom, vojak číslo jedna. Pritom driečny Viktor nebol vojakom, bol –   obecný policajt. Nosil ale vždy vygľančené čižmy, uniforma sedela mu   sťa uliata na štíhlej, pružnej postave, s remeňmi dohody frajersky   upnutými cez športovú hruď, mal pri sebe nepostrádateľný pelendrek,   ktorý vedel nenapodobiteľne pohadzovať v ruke – taký bol driečny   Viktor. Každý deň vykračoval si po námestí tak svižne a neodolateľne,   že – keby chcel – ženská polovička obyvateľov, aspoň Dolumestia, by   mu bola padla k nohám.
    </tei:p>
    <tei:p>
     Dobývať úspech za úspechom mohol ľahko a rýchlo – keby len bol   chcel. Stačilo prihovoriť sa ktorejkoľvek z početných ctiteliek,   ktoré svoj obdiv k nemu nijako neskrývali. Ba nejedna z nich mu mohla   – pravda, v rámci možností mesta – pomôcť k závratnej kariére. No ani   Feherpatakyčka, tá, o ktorej je známe, že pri jej posteli kľačal   každý čo trochu rúči muž (v cirkuse Conrado sa bola nahlas vyslovila:   Opýtajte sa toho negra, čo chce za jednu noc!), teda ani vychýrená   Feherpatakyčka nemala fotografiu driečneho Viktora zastrčenú za rámom   zrkadla vo svojej prebohatej zbierke trofejí. Policajt sa svojim   ctiteľkám starostlivo vyhýbal a nijaké zvody na neho nezapôsobili. Po   službe chodieval do malej kaviarničky na námestí, kde s niekoľkými   známymi hral do polnoci biliard. Darmo mu posielali pozvánky na   šibrinky, maškarné plesy, oberačkové, mikulášske a iné zábavy. Celé   mesto zmeravelo od prekvapenia, keď sa rozchýrilo, že vrátil pozvánku   na reprezentačný ples Živeny, na tradične vrcholnú spoločenskú   udalosť sezóny. Len málo šťastlivcov sa mohlo pochváliť pred známymi   s pozvánkami na toto stretnutie sa „najvyberanejších ľudí”. Aký drzý   je ten driečny Viktor! Šťastlivec, môže si to dovoliť. Jeho cena tým   iba stúpa…
    </tei:p>
    <tei:p>
     Raz to už ctihodná manželka poštového správcu ďalej nevydržala.   Zastavila Viktora uprostred ulice a opýtala sa ho:
    </tei:p>
    <tei:p>
     – Povedzte, pán Viktor, pôsobí vám to také potešenie nivočiť   slabým ženám srdcia?
    </tei:p>
    <tei:p>
     Čo odvetil driečny policajt? Po vojensky zrazil päty a rezkým   služobným hlasom odhlásil:
    </tei:p>
    <tei:p>
     – Prepáčte, milostivá, táto otázka je súkromná a ja som teraz v   službe!
    </tei:p>
    <tei:p>
     Potom sa obrátil a pokračoval v chôdzi. Zahanbená poštmajsterka   zmeravela stred ulice napospas výsmechu náhodných svedkov.
    </tei:p>
    <tei:p>
     Došlo to tak ďaleko, že známi pokladali za svoju povinnosť   policajta varovať. Neradno si takto zahrávať! Viktor sa len smial. On   si s nikým nezahráva. Nech mu dajú svätý pokoj, nie je už sopliak, v   živote utŕžil poriadnu lekciu...
    </tei:p>
    <tei:p>
     Akú, to vyzradil raz v slabej chvíli. Bol dôstojníkom, voľakedy,   vlastne ani nie tak dávno.. Nebol taký oficier, ako tí mnohí za maslo   študovaní. Už v dvadsiatich piatich rokoch ho povýšili na kapitána.   Mal pred sebou skvelú kariéru. Vojenčina mu bola láskou, vášňou,   životom, všetkým. Nesedel by tu dnes, nebyť plukovníckej paničky.   Zničila mu, suka, život.
    </tei:p>
    <tei:p>
     Viac z neho nevytiahli, no i to stačilo. Vzdula sa nová vlna   bláznivých dohadov. Začali o ňom kolovať srdcervúce histórie. Šepkalo   sa čosi o vojenských peniazoch – taká sprenevera v službách lásky nie   je za istých okolností v niektorých očiach zločinom. Plukovnícka   švandra stála iste veľa peňazí…
    </tei:p>
    <tei:p>
     Šepkalo sa aj čosi o špionáži. Driečny kapitán padol do osídel   krásnej vyzvedačky. (Práve nedávno premietali film ,,Mata Hari”.)
    </tei:p>
    <tei:p>
     Podľa inej verzie Viktor zabil v súboji šabľou urazeného   plukovníka. Sám utŕžil veľa rán, sotva sa z nich vylízal, videli ste   mu na čele tú jazvu?
    </tei:p>
    <tei:p>
     I keď odišiel z armády z najprozaickejšej príčiny (v skutočnosti   urazený plukovník pohnal Viktora pred dôstojnícky čestný súd, kde   mladému kapitánovi odporúčali odísť z armády), driečny Viktor bol v   očiach verejnosti posledným rytierom v našich rytierskosť tak hanebne   degradujúcich časoch. On sám by pravdepodobne kašlal na takú povesť,   keby bol mohol zostať v armáde, ale či v takýchto prípadoch je   dôležité, čo si myslí on sám?
    </tei:p>
    <tei:p>
     Driečny Viktor mal ešte aj iné tajomstvo, ktoré strážil oveľa   starostlivejšie než svoju minulosť. Niekoľko kilometrov od mesta, pod   horou, ktorú sme volali Javorová, stála stará samota. Kto a kedy ju   vystaval, nevie ani mamka Beňadíčka, hoci inak vie všetko. Musel to   byť voľajaký človek, čo sa stránil sveta.
    </tei:p>
    <tei:p>
     Samotu v čase nášho príbehu obýval roľník Szabo. Bol vdovcom a o   domácnosť sa mu starala jeho jediná dcéra, Gustína. Bolo to plaché   hôrne vtáča s havranočiernymi vlasmi. Keď sa komusi pozrela do očú,   priam páľava ho zaliala. Gustína chodievala niekedy na trh s   vajíčkami. Raz mal Viktor službu a kontroloval vidiecke ženy, či   zaplatili mýto. Nevdojak hlbšie sa zahľadel do uhrančivých očú   Gustíny, a na chvíľu celkom zabudol, že je „v službe”. Nebolo ťažké   vyzvedieť, kto to neznáme dievča je a kde žije. Od toho dňa prestal   Viktor mrhať voľný čas pri biliarde a častejšie chodieval na   zdravotnú prechádzku. Maďar Szabo nerád videl tieto obchôdzky okolo   svojej samoty. Gustína ich videla rada. Láska bola tuhá a otec – rád   či nerád – dal svoje zvolenie. Napokon nie je zle vidieť dievku takto   zaopatrenú. Zaťova služba je vážená a stála.
    </tei:p>
    <tei:p>
     Zvesť o chystanom sobáši driečneho Viktora zatienila na čas všetko   ostatné. Staviského aféra zostala nepovšimnutou a škandálny rozvod   obchodníka Baránka sa odohral bez šťavnatých komentárov na veľkú   radosť jeho ženy, ktorá bola v celej histórii stránkou žalovanou a   vinnou.
    </tei:p>
    <tei:p>
     Ctiteľky driečneho Viktora dojednej prišli do kostola rozlúčiť sa   so svojou – ach, iba márnou – láskou. Všetky chceli vidieť tú   šťastlivú neznámu, ktorá dokázala nemožné – dostať do svojich osídiel   nedobytné srdce zbožňovaného policajta. Taký prísny tribunál málokedy   zasadal, ako v ten deň v kostole.
    </tei:p>
    <tei:p>
     – Okále má ako sova…
    </tei:p>
    <tei:p>
     – A ruky! Pozrite len, aké červené pampúchy!
    </tei:p>
    <tei:p>
     Neobstáli ani boky, ani nohy, ani vlasy, ani ústa. Nos je príliš   ploský, čelo neinteligentné… taká akási sprostá, vidiecka hus.
    </tei:p>
    <tei:p>
     – Mohol si ten lepšiu vybrať, bolo z čoho!
    </tei:p>
    <tei:p>
     – Vyberal, až prebral.
    </tei:p>
    <tei:p>
     Starý farár inštinktom pochopil, že toto je sobáš mimoriadny.   Neodmrmlal ho len tak mechanicky, ako mával vo zvyku. Ženícha i   nevestu si dôkladne obzrel a proti názorom miestnych dám nazval v   duchu policajta šťastlivcom, hodným závidenia. Farárovi nikdy neujde   nič, čo sa v kostole robí, ale teraz nechápal, čo sa deje. Čo to za   chlapáka, ktorý tu pred ním stojí? Prečo ten rozruch?
    </tei:p>
    <tei:p>
     Pri Viktorovom „áno” vykotúľali sa slzy z nejedných očí, a keď sa   sobášny sprievod pohol z kostola, zvieral ho hustý špalier zvedavcov.   Taký sobáš nemala ani Silvia, dcéra pána starostu, a tá mala predsa   sobáš celkom mimoriadny! Pravda, pri jej sobáši nepadlo toľko   polohlasných poznámok.
    </tei:p>
    <tei:p>
     Dámy sa teda dôstojne rozlúčili so svojou láskou a za vyronené   slzy raz voľakto draho zaplatí. A čo by ten voľakto svoje šťastie   hlboko do zeme zakopal, čo by ho priam na mesiaci ukrýval pred zlobou   ľudskou, neuchráni ho. Predstavte si, Maďarku si vezme! Maďarku, v   najslovenskejšom meste! To je predsa už len priveľa, nie? Drzosť!   Provokácia!
    </tei:p>
    <tei:p>
     Keď Viktor prenášal Gustínu cez prah nového bytu, skromného a ešte   prázdneho, povedal jej:
    </tei:p>
    <tei:p>
     – Tu sa nám bude dobre žiť, lepšie než inde. Tu nemajú ľudia   srdcia presiaknuté jedom.
    </tei:p>
    <tei:p>
     Či už sám cítil, že túto mladú ženu treba brániť pred mrchavstvom   sveta? Či aj sám hľadal oporu v očakávaní toho, čo príde? Či tušil,   že aj skromná kariéra mestského policajta je ohrozená odo dňa, keď   vkročil pravou nohou s Gustínou na rukách do jedného z uvoľnených   bytov v Marxovej ulici? Kto vie, kým a akým bol tento Viktor voľakedy   – no, o triede, ktorej slúžil, zrejme nemal chýrnu mienku.
    </tei:p>
    <tei:p>
     Už deň po sobášnej dovolenke zažil prvú nepríjemnosť. Zavolal si   ho inšpektor. (Titul inšpektora prislúchal úradníkovi štátnej   polície, ale keď to pánu Mihálovi robilo takú radosť…)
    </tei:p>
    <tei:p>
     – Pán strážmajster! – začal úradným, vážnym hlasom. – Dopočul som   sa, že sa mienite nasťahovať do Marxovej ulice.
    </tei:p>
    <tei:p>
     – Už sa aj stalo, pán inšpektor.
    </tei:p>
    <tei:p>
     Mihál krútil hlavou. Povážlivé. Povážlivé je to.
    </tei:p>
    <tei:p>
     – Uvážili ste všetko dobre? Ste úradník dobrý, v službe môžete byť   vzorom ostatným… ale ľudia… sám najlepšie viete, akí sú… aby si to   nevysvetľovali inak. Stará ľudová múdrosť hovorí – svoj k svojmu,   rovný rovného si hľadá. Tá ulica je naskrz červená.
    </tei:p>
    <tei:p>
     – Ja si s politikou hlavu nelámem, pán inšpektor. Nie je mojou   povinnosťou skúmať, kto je červený, kto nie. Nespadá to do mojich   služobných povinností.
    </tei:p>
    <tei:p>
     Také niečo sa mohol domnievať iba taký Viktor. Jeho predstavený   mal o služobných povinnostiach mestskej polície názory celkom   odlišné. Už pätnásť rokov závidel žandárskemu kapitánovi jeho   „politické prípady”. Po celý život sníval o tom, že raz odhalí vážne   sprisahanie teroristov. Roky ubiehajú, človek plešatie, ale nádej   zostáva. Boli to však Mihálove súkromné želania a úvahy, iných do   nich nič. A preto povedal:
    </tei:p>
    <tei:p>
     – Viete, že sme mnohým tŕňom v oku. Ľudia našu nevďačnú povinnosť   nechápu nikdy správne. Hľadajú najmenšie príčiny, aby sa do nás mohli   zadrapiť. A potom – maďarské dievča – podaktorí si váš sobáš môžu   vysvetľovať nedostatkom vlasteneckej horlivosti.
    </tei:p>
    <tei:p>
     – Vari sa už niekto vyslovil proti?…
    </tei:p>
    <tei:p>
     – Nie, nie… na šťastie nie… lenže musíme byť predvídaví. To ja len   tak, pretože vás mám rád. Mohli by ste časom… veď sú vášmu stavu   primeranejšie prostredia…
    </tei:p>
    <tei:p>
     – Niet nijakých dôvodov, pán inšpektor. Byt sa mi pozdáva a mojej   žene tiež. Bude sa nám tam dobre žiť…
    </tei:p>
    <tei:p>
     – Nuž... – rozhodil predstavený bezmocne rukami, – robte, ako   viete. Len aby tá demokracia nezachádzala priďaleko!
    </tei:p>
    <tei:p>
     Aký je to hlupák – pomyslel si Viktor. – Aká nafúkaná žaba! Hovorí   o vlasteneckej horlivosti a vetu nevie povedať riadne po slovensky.   Preháňa svojich podriadených, vymýšľa nové a nové predpisy, aby mohol   šikanovať dedinčanov na trhu, hlavu má plnú velikášskej stratégie.   Kam sa len driape? Či nevidí, že sa už vydriapal, že dosiahol vrchol   svojich možností?
    </tei:p>
    <tei:p>
     Neraz sa už Viktorovi hnusilo toto prostredie, no málokedy tak   veľmi. Už chcel voľačo poburujúceho povedať, keď zrazu jeho   predstaveného osvietil duch svätý. Z tvári sa mu stratil prísne   úradný výraz, zažiaril na nej odraz akejsi geniálnej myšlienky, ktorá   sa mu práve zrodila v plešatej hlave. Blahosklonne poklepal svojho   subalterného po pleci.
    </tei:p>
    <tei:p>
     – Veď, napokon, nie sú to ani také strašné veci. A kým som tu ja…   ale keď už je to tak, mal by z toho mať aj národ voľajaký osoh. Tá   ulica je – z istých hľadísk – veľmi zaujímavá.
    </tei:p>
    <tei:p>
     Viktor pochopil ihneď.
    </tei:p>
    <tei:p>
     – Pre mňa nie, pán inšpektor, – odvetil, neskrývajúc už svoje   podráždenie. – Také záležitosti spadajú do okruhu činnosti štátnej   polície.
    </tei:p>
    <tei:p>
     Takto vravieť nemal, aspoň nie pred Mihálom. Iba rozjatril starú   bolesť márnomyseľného predstaveného. Mihál v mihu prestal byť   blahosklonným a prešiel opäť na tón prísne úradný.
    </tei:p>
    <tei:p>
     – Ak sa takto chcete dívať na svoje služobné povinnosti…
    </tei:p>
    <tei:p>
     Driečny Viktor mal v tej chvíli nepríjemný pocit človeka, ktorého   vyhadzujú na dlažbu. V tej chvíli vedel – nezostarne on v tejto   službe. Eh čo, mladý je, vedel by robiť aj kadečo inšie, ako preháňať   ženy na trhu. Uživí sa…
    </tei:p>
    <tei:p>
     Dodatočne sa rozniesla mestom nová verzia jeho prvého tajomstva.   Vyletel z armády, pretože je zakuklený komunista. Defraudáciu „z   lásky ku krásnej žene” by mu boli odpustili. Ale že je komunista,   nikdy nie! Treba poznamenať, že máloktorá klebeta bola taká vzdialená   od pravdy, ako práve táto…
    </tei:p>
    <tei:p>
     Marxova ulica prijala nové susedstvo s nesmiernym zadivením a tiež   s hlbokou nedôverou. Až do Viktorovho príchodu bol spoločensky   najvyššie stojacou osobnosťou v kolónii súdny exekútor Stodola.   Susedstvo policajta,– hoc i mestského, bolo pre ulicu voľačím novým,   nezažitým a neslýchaným – a dlho pretriasaným.
    </tei:p>
    <tei:p>
     V očiach našich otcov a matiek malo policajtské remeslo povesť   najhanebnejšiu. Nie tak pre nás, chlapcov. Policajt… to je predsa   tajomná bytosť, opradená atmosférou sveta zločinu. Pravda, v našom   meste nebolo veľa zločinov, lepšie povedané, neodohrala sa nijaká   záhadná vražda, ani vylúpenie nedobytnej banky, ani nikomu neukradli   na plese Živeny briliantový náhrdelník nesmiernej ceny. Ale čože sme   my vlastne vedeli? Možno sa o tom iba nepíše v novinách. Možno sa   také zločiny taja. Z Cliftoniek sme vedeli, že tajuplné zločiny sa   odohrávajú vždy a všade, za každého počasia, v každú ročnú, či dennú,   ale najmä nočnú dobu. Vieme, čo sa odohráva v meste v noci, keď   spíme?
    </tei:p>
    <tei:p>
     O driečnom Viktorovi sa nahovorilo v meste – i v našej kolónii –   priveľa, než aby sme ho mohli považovať za obyčajného policajta, akým   bol povedzme tučný strážmajster Bystrický. Podľa Viktora sme si   predstavovali tých skvelých seržantov a komisárov Scotland Yardu, z   ktorých každý bol majstrom v boji proti zločinu. Ktovie, čo v našej   ulici driečny Viktor vyhľadáva? Iste je na stope záhadnej udalosti.   Možno je v ulici voľajaká vyzvedačská organizácia? Vieme predsa, že   takéto prostredie maskovaní vyzvedači veľmi obľubujú. A ako vlastne   vyzerá londýnske Soho? Nie je naša ulica – v miestnych pomeroch –   voľačo podobné?
    </tei:p>
    <tei:p>
     Viktora sme teda vítali v očakávaní mimoriadnych udalostí, pri   ktorých budú ľudom vlasy dupkom vstávať. A on zatiaľ obchádzal svoj   pokojný rajón, napomínal hlučných spevákov, že sa prehrešujú proti   nočnému pokoju, vypisoval nezaujímavé hlásenia, že tejto noci počas   služby sa nestalo nič mimoriadneho, presedel časť svojich „úradných   hodín” v neprívetivej strážnici a ani mu nezišlo na um po voľajakom,   či voľačom tajuplnom pátrať. Nespadalo to totiž „do okruhu jeho   služobných povinností”.
    </tei:p>
    <tei:p>
     Bývali časy, kedy ho Mihál dával za vzor všetkým ostatným kolegom   s takými dávkami chvály, že to bolo jemu i ostatným nepríjemné. To sa   zmenilo. Pomaly, ale zato tým istejšie začal byť najhorším z   najhorších. Nebolo týždňa, aby mu voľačo nevyčítali.
    </tei:p>
    <tei:p>
     – Čo si vlastne ten oficiersky defraudant o sebe myslí? –   rozčuľovala sa pri obede pani inšpektorka Mihálová. – Včera   nepozdravil pani starostovú, dnes mne len tak nedbale pohodil rukou   na pozdrav…
    </tei:p>
    <tei:p>
     A Viktora neminula kázeň o disciplíne. Zdvorilosť k predstaveným a   úcta k ich rodinám je jednou z ctností našej spoločnosti, kde morálka   i tak prudko klesá nesprávnym chápaním princípov demokracie…
    </tei:p>
    <tei:p>
     Inokedy sa prehrešil služobnou nedbanlivosťou. V krčme „U Slávika”   sa strhla v noci bitka. Býva taká bitka azda zriedkavou „U Slávika”   či v iných krčmách v meste? Môže takej bitke zabrániť službukonajúci   policajt? Jaj, nie pre bitku, ale preto, že sa odohrala štvrť hodinu   po záverečnej, karhajú nedbanlivca. Pravdaže, keď voľakto i do služby   chodí pravidelne neskoro, ako sa to stalo včera a pred troma týždňami   tiež, taký nemôže pochopiť, že disciplína je jednou z ctností našej   spoločnosti, kde morálka i tak prudko upadá práve následkom nesprávne   chápaných princípov demokracie...
    </tei:p>
    <tei:p>
     Z takých výčitiek si Viktor neveľa robil. So svojou kariérou si   boí už dávno na čistom. Službu si vykonával svedomite, hoci už nie   tak horlivo ako za slobodná. Pri nudnej obchôdzke tichým rajónom   nemohol nemyslieť na Gustínu. Čo robí? Spí už? Myslí na neho? Neraz   sa mu veľmi zachcelo domov, aspoň na chvíľu… ponosovala sa onehdy, že   nemôže spať, keď on je v nočnej službe. Pochabá. Veď privykne…
    </tei:p>
    <tei:p>
     Ulica, ktorá nerovné susedstvo prijala s rozpakmi a nedôverou, si   Gustínu skoro obľúbila. Najprv sa s ňou spriatelili staršie ženy. Keď   bola o nej reč, žičili jej.
    </tei:p>
    <tei:p>
     – Poriadna dievka. Nech sa aspoň niekomu lepšie vodí, keď sa   nemôže všetkým. – Hľa, aké malo Viktorovo postavenie „renomé”.
    </tei:p>
    <tei:p>
     Ľudia bývajú k zaľúbencom prajní, to už akosi vyviera zo samotnej   povahy ľudskej. Ženy z ulice Viktorovi pripísali na prospech, že si   vzal také „celkom obyčajné dievča”. A či azda urobil zle? Vari sa len   nemal dať opantať daktorou z tých mestských fiflien, ktoré mu teraz   nevedia prísť na meno?
    </tei:p>
    <tei:p>
     A Gustína kvitla ako mladý štep, ktorý chce žiť a žiť. Raz večer,   za tmy, sme my, chlapčiská, pobadali, že u nich nie je dobre   stiahnutá roleta. (Rolety v našej ulici sa nedali na naše potešenie   nikdy dobre stiahnuť.) Vyškriabali sme sa potichu na oblok. Oči sme   si mohli vyočiť od toho, čo sme videli! Smiala sa a zvŕtala sa pred   zrkadlom akoby tancovala. Na sebe nemala nič. Nám, chlapčiskám,   nebolo nič zvláštneho, vidieť ženu takto. Žili sme v početných   rodinách a spávali sme v jednej izbe s rodičmi i s dospelými   sestrami, lenže Gustína, to bolo voľačo inšie. Tajomnosť, ktorú sme   vysnívali okolo nášho policajného hrdinu, obkolesila aj jeho ženu.   Boli sme príliš náchylní, tiež pod dojmom čítania o ženách tajomných   a krásnych, vidieť ju inakšou, než v skutočnosti bola. Na Gustíne sme   videli všetko neobyčajné. Veď aj hrdinovia Viktorovho druhu si berú   ženy celkom inakšie, než sú dievky z našej ulice.
    </tei:p>
    <tei:p>
     Žili sme v pokrútenom svete predstáv, v ktorých šedivá skutočnosť   sa prudko zrážala s veľkými, neskutočnými snami. Nám rodičia   nenahovárali, že nás bocian priniesol, nám tajomstvá neboli   tajomstvami. V prostredí, kde na niekoľkých plošných metroch žili   natisnuté k sebe stovky rodín, to ani inak nebolo možné. Matky si už   za rána vymieňali cez obloky posledné novinky a tie bývali často   takého druhu, že v „lepších rodinách” sa o nich hovorievalo iba   šeptom a aj to len s latinským názvoslovím.
    </tei:p>
    <tei:p>
     Počuli sme. Videli sme. Láska? V našej ulici podľa našich naivných   predstáv nemohla rozkvitnúť láska. Tu sa len chlapi ženili a dievky   vydávali. No tým viac sme sa dočítali o láske žiadúcej, vášnivej,   spaľujúcej. Carmen! (Čítali sme to ako „carmen” na plagátoch   biografov.) V horúcom Španielsku, kde namiesto Pánikovho hrešenia a   plaču bitých detí znie lahodné vyznanie gitár. Akí sme len boli   hlúpi! Koľko takých Carmen žilo v našej ulici!
    </tei:p>
    <tei:p>
     Gustína bola v našich očiach z onoho sveta, kde má láska právo   domovské. Či nie kvôli jej očiam a jej úsmevu rozkvitali v našej   šedivej ulici krásne ruže, ktoré z ničoho vykúzlil čarodejník   Viktor?
    </tei:p>
    <tei:p>
     V našej ulici nebolo kvetov. Šedivé obloky domov, šedivé dvory   medzi nimi. Občas „z hygienických dôvodov” priviezli na obecných   vozoch štrk a posýpali ním dvory. Jedného dňa však prihrkotali iné   povozy do ulice; priviezli zem. Čiernu voňavú zem, nám takú zvláštnu.   Vysýpali ju pred oblokmi nového nájomníka krátko potom, čo sa   nasťahoval do ulice. Od tých čias Viktor, kedykoľvek bol mimo služby,   zem prehadzoval, hnojil, hrabal a čosi do nej sadil. S napätím sme   očakávali, čo z toho bude. Rok sa stretol s rokom a Viktorova   miniatúrna záhradka zahýrila nádherou a vôňou v celom okolí   nevídaných ruží.
    </tei:p>
    <tei:p>
     Kdeže sa to tento policajt naučil? Azda na mnohých štáciách, kam   jeho otca, c. k. majora, zaviala vojenská služba, pomáhal ich otcovi   pestovať. Vojenskí páni bývajú takí čudáci.
    </tei:p>
    <tei:p>
     Isté je, že driečny policajt vedel ruže pestovať. Po šedivej,   fabrickým dymom začadenej stene sa začali plaziť nahor výhonky bohato   obsypaných, popínavých ruží. Boli medzi nimi žlté, oranžové, ružové a   červené. V máji a júni ich tam kvitli tisíce. Ani Šípková Ruženka   nemohla spať svoj dlhý spánok v krajšom prostredí. Kvitlo a voňalo to   tu od jari do neskorej jesene. Posledné púčky odstrihával záhradnícky   čarodejník, až keď udreli prvé mrazíky. Potom štepy sklonil, zakopal   im ostrihané hlavy do zeme, nahádzal na ne hnoj a hlinu, štíhle a   útle drieky im obalil papierom a drevitou vlnou.
    </tei:p>
    <tei:p>
     Viktorove ruže nemali v meste páru. Rýchlo sa o nich rozniesla   zvesť a až z Dolumestia chodili sa na ne ľudia, dívať a prosiť o   radu. Viktor poradil rád, rozdával mladé výhonky na štepenie, ba   spočiatku svojej novej slávy aj chodieval štepiť ruže do bohatých   záhrad na Dolumestí.
    </tei:p>
    <tei:p>
     Raz – opäť sa slávil v našom dvore sobáš – vydávala sa Judka   Pánikovie a mamka Beňadíčka prišla za Gustínou. Keby sa vraj   milosťpanička neurazili, pozvať by ich chceli tí mladí. Keby sa im   páčilo prísť aj s pánom vachmajstrom. Ach, ako by Judke pristala taká   ružová bukréta… veď nie veľa, božechráň! Nie veľa, len tak zopár   púčkov…
    </tei:p>
    <tei:p>
     Gustína vzala Viktorov ostrý záhradnícky nôž a narezala plnú náruč   polorozkvitnutých púčkov za neustálych protestov a vzdychania mamky   Beňadíčky, ktorá neprestávala vykrikovať:
    </tei:p>
    <tei:p>
     – Ach, veďže už dosť! Veď pre pána Jána! Veďže sa neustávajú...   kdeže my, ľudia hriešni, si zaslúžime toľkej krásy?
    </tei:p>
    <tei:p>
     Konečne mala Gustína náruč plnú ruží. Privoňala k nim, pohladkala   ich zrakom a s radostným smiechom ich podala starkej. A keď už mamka   Beňadíčka odchádzali, Gustína zavolala za nimi:
    </tei:p>
    <tei:p>
     – Nože ešte počkajte, pani Beňadíčka!
    </tei:p>
    <tei:p>
     Rýchlo, aby si to nerozmyslela, šmykla ostrým nožom a už držala v   ruke nádhernú ružu, prvú, ktorá vyrástla na novom štepe vprostriedku   záhrady. Viktor opatroval túto ružu ani oko v hlave. Chodilo ju   neskoršie obdivovať celé mesto. Bola to ruža citrónovožltá, krásne   skladaná a Viktor ju pomenoval „Gustína”.
    </tei:p>
    <tei:p>
     – Veď sobáš nie je každý deň… – ospravedlňovala sama seba.
    </tei:p>
    <tei:p>
     – Veď sobáš nie je každý deň… – povedala mužovi, keď sa vrátil zo   služby. Viktor ju privinul k sebe a vrelo pobozkal. Od tých čias,   okrem zimy, nebolo v ulici sobáša bez Viktorových ruží.
    </tei:p>
    <tei:p>
     Kto pozoroval týchto dvoch mladých ľudí, pomyslel si i nahlas   vyslovil:
    </tei:p>
    <tei:p>
     – Šťastní sú.
    </tei:p>
    <tei:p>
     A treba povedať, že ulica väčšmi šťastie žičila, ako závidela. No   na Viktorovom čele zjavili sa nové a hlboké vrásky. Tie svedčili aj o   inom.
    </tei:p>
    <tei:p>
     Driečny Viktor už dávno prestal byť ideálom miestnych   vzdychajúcich hlupaní. Už mali lásky iné, veď aj Douglas Fairbanks   musel už ustúpiť zo slávy iným panákom. Ale mýlil by sa, kto by sa   nazdával, že harpye zabudli na Viktorovu ,.zradu”. Tie, čo voľakedy   pri pomyslení na neho vzdychali „ach” a „oh”, teraz si v spojitosti s   jeho menom uľavovali slovkom „eh”. Maďarku si vzal, slovenskými   nadvlastenkami pohŕdol! Ba čo viac, tá Maďarka je iba taká sedliacka   hlúpa hus a on, ťulpas, jej je dokonca verný! Čo s takým? Z bohatiera   sa stal odkundes, z rytiera defraudant, z krásavca nadutý panák, zo   „zaujímavého muža” nezaujímavý hlupák. A na dôvažok – zakuklený   boľševik! Prv chodil ani Apolón, teraz sa nesie, ani nehobľovaná   lata. Priatelia, ktorých mal i tak málo, vyhýbali sa mu. Keď ho   zbadali, radšej prešli na druhú stranu ulice. Kde uhnúť nemohli,   uhýbali slovami. Oni nič… to ženy… sám vie najlepšie, čo tie dokážu.   A nemôže povedať, že ho nevarovali…
    </tei:p>
    <tei:p>
     Viktor sa len smial. Čert ber priateľov, má predsa Gustínu! Tá je   viac hodna.
    </tei:p>
    <tei:p>
     Raz sa stalo čosi nezvyčajné. Sama pani starostová sa „uponížila”   a prišla do našej ulice. Viktor práve čosi kutil v záhrade, kým ho   neoslovila, ani ju nezbadal.
    </tei:p>
    <tei:p>
     – Pán Viktor… —- začala sladko, – prišla som vás poprosiť… pán   minister Neumann navštívi naše mesto… predstavte si, taká česť… a ja   ho mám privítať… rozmýšľali sme s manželom… bolo by to krásne, keby   som mu mohla podať… niekoľko z vašich úchvatných ruží.
    </tei:p>
    <tei:p>
     Čert vie, čo sa vo Viktorovi v onej krátkej chvíli odohralo. Hádam   si spomenul, ako mu táto ženská už dlhší čas strpčovala život   neustálymi ponosami, že „nedbalo pozdravil”, možno už mal po krk   všetkých „princípov demokracie” svojho predstaveného. Len z neho   vyhŕklo:
    </tei:p>
    <tei:p>
     – Nedám! Ani krásne, ani nijaké!
    </tei:p>
    <tei:p>
     Drzák! Sviniar! Neslýchané! No, neslýchané!
    </tei:p>
    <tei:p>
     Viktor si zaraz uvedomil, že ho čaká už len jedna, posledná   povinnosť v jeho policajtskej kariére. V ten istý deň dal   výpoveď.
    </tei:p>
    <tei:p>
     – Mám už tejto služby i vášho ksichtu po krky, pán inšpektor! –   odvážil sa povedať Mihálovi, lilavému od jedu…
    </tei:p>
    <tei:p>
     Potom skúšal všade. Najprv sa chcel uplatniť v kancelárii. Mal   predsa vysvedčenie vojenskej akadémie! Lenže – to je dobré   odporúčanie iba pre vojenské miesta. Civili mali k vojenským papierom   nie celkom neoprávnenú nedôveru. Ako by aj nie v takých časoch? Štát   i banky zamestnávajú veľa dlhoročných, osvedčených pracovníkov len z   milosti, aby sa necítili odkopnutými a zbytočnými na svete…
    </tei:p>
    <tei:p>
     Núkal sa obchodníkom za sluhu, skúšal to u Blumentála a potom, keď   mu už bolo všetko jedno, šiel do chemickej do kancelárie.
    </tei:p>
    <tei:p>
     – A ktože ste vy a čo viete? Vyznáte sa v mašinách? Nie? Vidíte,   stovky takých, čo sa vyznajú, sme museli prepustiť. A teraz akurátne   vás prijmeme. Mali ste sa držať svojho policajtského kopyta.   Policajtom nezamestnanosť nikdy nehrozila, ani nebude. A – nehladiac   na toto všetko – povráva sa o vás, že ste červený…
    </tei:p>
    <tei:p>
     Vtedy sa Viktor rozplakal a Gustína s ním. Vtedy sa po prvý raz   opil, on, ktorý sa opovážil nepripiť na zdravie svojmu   predstavenému:
    </tei:p>
    <tei:p>
     – Prepáčte, pán inšpektor, ale nepijem zásadne! – povedal vtedy   Mihálovi.
    </tei:p>
    <tei:p>
     Ľudia pijú z rozličných príčin. Jedni začínajú piť z hlúpeho   chvastúnstva, v rokoch, keď sa „dospelosť” meria litrami vypitého   rumu.
    </tei:p>
    <tei:p>
     Ľudia pijú zo zdravotných dôvodov. Sú lekári, ktorí odporúčajú   slivovicu ako univerzálny liek na všetko a nemajú celkom   nepravdu.
    </tei:p>
    <tei:p>
     Ľudia pijú z radosti. Narodilo sa decko, Nový rok sa nám zase   ohlásil, desať rokov sme sa nevideli, vyhrali v lotérii…
    </tei:p>
    <tei:p>
     Ľudia pijú zo žiaľu. Umrel ktosi blízky. Mrchavá žena ušla s   frajerom. Kamaráti sa pobili. Peňaženka vypadla z vrecka a bol v nej   žreb, ktorý iste vyhrá. Človek je už zase o rok starší. Opustila milá   milého…
    </tei:p>
    <tei:p>
     Ľudia pijú, pretože hľadajú inšpiráciu, aspoň sa to tak tvrdí. Sú   takí, čo pijú pre svoju robustnú telesnú konštrukciu. Sú takí, čo si   dodávajú smelosti. Podaktorí pijú, pretože sa svedčí. Ľudia pijú   príležitostne, často i každý deň, málo i veľa, múdro i nemúdro,   kultúrne i zverský.
    </tei:p>
    <tei:p>
     Beda tým, čo pijú zo zúfalstva!
    </tei:p>
    <tei:p>
     – Ty! Ty si všetkému vina! Nemal som ťa nikdy stretnúť, ty… ty… –   Beznádejnosť, čo je to? Akýsi kaz v človeku. Beznádej vie urobiť z   človeka zver. Najmä z takého, ktorého život hladkal. Státisíce otcov   početných rodín vtedy vysedávalo v dlhom rade, čakajúc na žobračenky   – a nezúfalo si. U Viktorov to nemuselo vyzerať tak celkom zle.   Gustína mala vkladnú knižku, otcov sobášny dar. S tým sa dalo   hospodáriť aspoň do tých čias, kým sa voľačo nájde.
    </tei:p>
    <tei:p>
     Gustína urobila najhoršie, čo mohla urobiť. Aby zahlušila výčitky,   ktorými ju Viktor častoval čoraz častejšie, dala mu vkladnú knižku.   Nazdávala sa, že ho utíši, zaženie ožraté výkriky? Aký to neúprosný   zákon núti človeka napomáhať blížiacu sa tragédiu?
    </tei:p>
    <tei:p>
     Gustína chodievala každý deň po rum. Pol litra – neskoršie tri   štvrte litra… potom už len tri deci… Urýchlila rozklad, ktorý   striehol na konci tejto kedysi takej peknej a obdivovanej lásky.   Darmo jej ženy dohovárali. Konala s akousi strašnou, neúprosnou   logikou.
    </tei:p>
    <tei:p>
     Ľudia v ulici spočiatku Viktora ľutovali. Aj pomôcť by boli   chceli, aj poradiť. Keď sa ukázalo, že všetko je márne, vzdali sa   zápasu o človeka. „Nebude zo psa slanina, nebude!” vravievali chlapi.   Veď vtedy mal každý dosť vlastných starosti. Mali azda živitelia   rodín tiež tak vyčíňať, ako ten skrachovaný policajt?
    </tei:p>
    <tei:p>
     – Taký nevedia znášať biedu… – a bolo v tých slovách i   poľutovanie, nielen odsúdenie Viktorovho správania sa.
    </tei:p>
    <tei:p>
     Najhoršie je tomu, kto pije sám. Viktor tak píjal, aspoň   spočiatku, kým nezachutilo aj Gustíne. Ráno začal a prestal len večer   v alkoholických mrákotách. Pokiaľ vládal hovoriť, nútil Gustínu do   pijatiky, nadával jej čím ďalej, tým horšie. Po čase začala aj ona   piť.
    </tei:p>
    <tei:p>
     Ani jeden chlap také niečo nemôže dlho vydržať. Viktorov zdravý   organizmus vzdoroval dva roky. Potom sa zmenil na ľudský odpad. V   sporiteľni už nebolo ničoho. Jesť? Eh, čo tam! Piť sa žiada. Gágor   páli. Oči chcú vyskočiť z jamôk, ruky sa trasú, nohy neslúžia. Už   táto ruina pomaly ani nevychádza urobiť ľudskú potrebu… len   bľaboce:
    </tei:p>
    <tei:p>
     – Gágor páli... daj, Gustínka… dones, nože dones…
    </tei:p>
    <tei:p>
     Ach, tá už je tiež taká ako on. Donesie. Čert vie, skade a za čo,   ale donesie. Možno sa jej zapáčili všemožné nadávky sveta? Viktor vie   nadávať v niekoľkých jazykoch…
    </tei:p>
    <tei:p>
     Je po krásnej a tajomnej Gustíne, na ktorú sme pozerali ako na   voľačo, čo sa do našej obyčajnej ulice ani nehodí. Vyrástli sme z   nohavíc aj z kadečoho. Tvrdá skutočnosť nás naučila privčas   rozoznávať pravdu od hlúposti. Vídali sme Gustínu, strapatú a   zanedbanú, postávať večer, keď už rumom ohlušený Viktor spal,   vyčkávať pri železničnej trati za kolóniou na frajerov. Počuli sme ju   ráno, keď sa vracala domov, odplácať Viktorovi rovnakými nadávkami.   Už nenosila domov pol litra rumu, ani sedem deci. Svoj diel vyslopala   už v krčme či na ceste domov. Neraz už? a bieleho dňa mátožila opitá   po dvore. A po nociach chodila „na štrich”.
    </tei:p>
    <tei:p>
     A predsa ešte v organizme rumom podlomenom a v rýchlo sa rútiacom   živote voľakedy driečneho policajta tlela iskierka životnej túžby   spolu so zvyškami zmyslu pre krásu, Zrána, kým Gustína doniesla rum,   ukázal sa v miniatúrnej záhrade a maznal sa s väčšmi a väčšmi   zanedbávanými kvetmi. Možno si aj v takýto čas zaumienil, že bude   inak žiť? No smäd bol strašný, smäd mučil hrdlo, útroby zožierala   neznesiteľná páľava a žiadostivosť, stále divšia a zúrivejšia,   premáhala posledné zvyšky triezveho rozumu a slobodného rozhodovania.   Tí, čo sa ho pred časom zastávali, odvracali sa s odporom od jeho   zdivenej, žiadostivosťou skrivenej tváre. Ten, čo si tu ešte občas   zrána pohrával s ružovými štepmi, to už nebol človek, to bolo biedne   stvorenie, hľadajúce posledné útočište.
    </tei:p>
    <tei:p>
     Vídali sme cez oblok, ako sa rozvaľuje na špinavom diváne. Na   stoličke vedľa stála fľaša. Pochopili sme – nadchádza koniec nie   hocijaký, mučivý koniec človeka, ktorý stratil všetky nádeje. Oh, vy   dvaja, mladí ešte, akí krásni ste sa pozdávali! Čo z vás spravil   život? Z teba, Gustína, urobil suku, divú a mrzkú a zlú! Povráva sa,   že vlastného muža chceš odpratať jediným zákonom nestíhateľným   spôsobom – že ho chceš uslopať na smrť. Vraj len čakáš, ktorý z tých   glgov bude posledný...
    </tei:p>
    <tei:p>
     Ženy jej zazlievali – prečo neodišla, kým nebolo neskoro. Lenže   kam sa mohla podieť v čase miliónov ľudských tragédií? Na jedinú   cestu, čo ju čakala, ešte nedozrela. No bola jej už blízka. Nehanbila   sa už za nič. A je vari čosi strašnejšie, ako mladá žena, ktorá sa už   za nič nehanbí? Zvádzala ženatých, nezamestnaných chlapov z ulice,   mámila z nich žobračenky, vracala sa domov za bieleho dňa, trvalé   opitá. Ulica sa dívala s odporom a hrôzou na blížiaci sa neodvratný   koniec. V povetrí bolo čosi strašného...
    </tei:p>
    <tei:p>
     Raz ráno neprišla Gustína domov. Vyspávala asi niekde divé orgie.   Viktor sa prebral z ťažkého spánku. Vo fľaši nebola ani kvapka rumu,   vo vrecku nemal ani haliera. Kedyže to bolo, keď mával Viktor ešte   plnú peňaženku. A Gustína, Gustínka nechodí! Nie, nezaujíma ho, kde   je žena, ako žije po nociach. Takéto dačo ľudskému vraku nepríde na   rozum. Keby aspoň mal čosi pod zub! A gágor páli, páli…
    </tei:p>
    <tei:p>
     V kuchyni našiel Viktor zvyšky starého chleba. Pochutili mu, už   dávno nič s takou chuťou nezjedol. Potom, nevediac čo robiť, vyšiel   von, medzi ruže. Zdiveli. Veru dávno je, čo ich rúbil, štepil,   hnojil. Sú zanedbané, smutné. Sú napospas svetskej zlobe ako on…   zrazu mu ich bolo ľúto, tých voľakedy krásnych ruží. Vzal pohodený   hrdzavý nôž, naostril ho na kameni a dal sa do veľkého upratovania.   Zastavil sa nad pýchou svojej záhradky, ktorú sám vypestoval a   pomenoval po svojej žene. Ako je to už dávno, čo rodila tie nádherné   citrónové ruže!
    </tei:p>
    <tei:p>
     Celé dopoludnie Viktor pracoval v záhrade, len kedy-tedy sa   zahľadel do ulice. Vyčkával Gustínu. Bolo v tom čosi smiešneho a   zároveň veľmi trúchlivého, ako ju vyčkával. Čím viac sa blížilo   poludnie, tým netrpezlivejšie ju vyzeral. Zrazu ju zbadal, ako sa   pomaly blíži. Mal to byť úsmev, tá grimasa, čo sa mihla po žltej   tvári? Narezal ruží a čakal na ňu, čakal uprostred svojej čarovnej   záhrady s kyticou v ruke.
    </tei:p>
    <tei:p>
     Svedkovia celej príhody potom tvrdili, že nebola triezva. Prešla   okolo a nezbadala Viktora. Slabým, zúfalým hlasom zavolal na ňu:
    </tei:p>
    <tei:p>
     – Gustína!
    </tei:p>
    <tei:p>
     Zostala stáť. Obzrela sa. Stratila rovnováhu, takmer sa neudržala   na nohách. Viktor sa k nej priblížil pomalým krokom a s vážnym   výrazom v zmučenej tvári. Podával jej ruže. Vzala mu ich z rúk a   zvrieskla, neľudsky, zverský.
    </tei:p>
    <tei:p>
     – Ruže, chachá, ruže! Žrať nemá čo a ruže! Aký gavalier! Pozrite   len, aký gavalier… rum chce… ale rum nedostane… tu máš, na, naslop sa   ruží, ty... ty…
    </tei:p>
    <tei:p>
     Šmarila o zem krásnu kyticu a divo po nej dupala. Viktor stál   meravo, bez slova a díval sa s údesom, čo Gustína vystrája. Nechápal   nič, dlho nič nechápal. Potom ním mykla hrôza, preletel ním divý   blesk. Zatiaľ, čo Gustína skákala po kytici, Viktor ruval, trhal,   šklbal štepy. Necítil, že mu ruky a tvár doškriabali ostne. Úžasom   nemá ulica sa dívala bez hnutia na dielo divej skazy. Z očitých   svedkov nikto ani slovka nepreriekol, nikto sa nesnažil priviesť   oboch nešťastníkov k rozumu.
    </tei:p>
    <tei:p>
     Keď už všetko došklbal, podupal, zničil, besom trafený sa   zastavil, vztýčil sa a prekvapene sa obzrel okolo seba. Nič nechápal,   iba krútil hlavou. Sadol si na múrik a zahľadel sa tupo do zeme.   Neskoro priskočili k nemu, nedalo sa tomu zabrániť: pohybom rýchlym   ako blesk šmykol si ostrým zahnutým nožom cez hrdlo, zachrčal, zvalil   sa a zaliala ho krv.
    </tei:p>
    <tei:p>
     Ktosi skríkol. Ktosi volal:
    </tei:p>
    <tei:p>
     – Lekára! Rýchlo lekára!
    </tei:p>
    <tei:p>
     Ktorýsi z chlapcov sa rozbehol do mesta. Ostatní, dojedného   pozerali na Gustínu. Tiež videla. Tiež pochopila, že sa stalo čosi   strašného. Urobila krok… a ešte krok… a padla s výkrikom cez mužovo   zakrvavené telo. Nevládali sme ju od neho odtrhnúť. Ale on ešte žil a   bolo treba pomôcť. Prišiel lekár. Držali sme Gustínu. Nevzpierala sa,   len ústa sa jej pohybovali a tíško, sotva počuteľne, šepkali:
    </tei:p>
    <tei:p>
     – Prečo… prečo… prečo…
    </tei:p>
    <tei:p>
     Viktor zomrel v nemocnici. Jeho podlomený organizmus nevydržal   toľkú stratu krvi. Gustína ho prežila len niekoľko mesiacov. Zomrela   tiež v nemocnici. Zomrela v strašných bolestiach po neodbornom   potrate. Niekoľko dní po jej smrti opäť prihrkotali mestské vozy s   riečnym štrkom. Zasypali aj Viktorovu ružovú záhradku. Nezostalo po   nich nič. Iba spomienka. Nepekná. Smutná.
    </tei:p>
   </tei:div>
   <tei:div type="chapter">
    <tei:head>
     ČERNICA
    </tei:head>
    <tei:p>
     Černice sú plebejky medzi plodmi. Azda preto, že rastú na   periférii prírody, popri poľných cestách, železničných násypoch, na   okrajoch smetísk či za starými plotmi, zdajú sa byť menej žiadúce ako   maliny z horských dolín a rúbanísk. A predsa sú to čierne plody   krásnej belasej farby, vždy poprášené matným peľom, ktorý ľudia   omylom považujú za usadnutý prach z cesty alebo dym z lokomotív. Nie   sú také sladké a aromatické ako maliny, či jahody, sú chutné a   osviežujúce, príjemne trpké. Černice sme mali radi už aj preto, že   sme ich mohli trhať bez signácie. A predsa – minuli roky, čo som   nezjedol jednu jedinú. Sú veci, ku ktorým človek nadobúda osobitný   vzťah, prestávajú byť, čím sú a vyvolávajú zvláštne predstavy.   Myslím, že každý človek má takýto pomer k niečomu, čo spája s   udalosťami, zážitkami, s pohnutými chvíľami v živote. Ešte aj teraz   po rokoch, keď sa mi núka na skromnom kríku pri ceste zrelá černica,   vybaví sa mi v mysli Paulína.
    </tei:p>
    <tei:p>
     My sme sa krstnými menami neoslovovali. Pokrikovali sme na seba   menami posmešnými, rozličnými prezývkami a nadávkami, ktorých vznik   by sotva kto vedel vysvetliť. Z ničoho nič Jano prestal byť Janom a   začali sme ho volať „Povrieslo”, iného sme volali „Brbáč”, tretiemu   sa dostalo spornej cti volať sa „Všimahryzú”. Nebolo medzi nami   jediného, kto by sa „voľajako nevolal”. Chlapec bez prezývky by bol v   našich očiach bez tváre. Dievčencom sme tiež vymýšľali   najrozličnejšie mená. Jedna bola „plačlivá ľalia”, druhá „brigadier”,   iná zase „škarnicľa”.
    </tei:p>
    <tei:p>
     Paulínu sme nepokrstili my. Už ako decko sedávala na kolene   slepému Štrausovi. Vznikla veľká láska medzi slepým samotárom a   dievčatkom, ktoré rástlo bez otca. Raz jej slepec prešiel jemne po   tvári a povedal jej:
    </tei:p>
    <tei:p>
     – Si ani černica.
    </tei:p>
    <tei:p>
     Nám sa to vtedy zdalo veľmi smiešne a meno jej prischlo navždy. Až   neskoršie som sa zamýšľal nad tým, kde berú slepci taký neomylný   zmysel pre isté charakterizačné jemnosti, ktoré často unikajú ľudom   vidiacim. Taká vlastnosť iste nie je skrytá iba v tvarovej podobe,   pre ktorú majú slepci „vyostrený zrak”. Je v tom čosi hlbšieho, akési   prenášanie sluchových a chuťových vnemov, vytváranie asociácií vo   fantázii a v predstavách. Len my, vidiaci, zabúdame, že svet kolo nás   má nielen svoje tvary, ale i vôňu, chuť, mäkkosť, či tvrdosť,   hladkosť, či drsnosť.
    </tei:p>
    <tei:p>
     Neviem si zapamätať tváre. Často mi unikne podoba blízkeho človeka   po niekoľkých mesiacoch odlúčenia. Na Paulíninu tvár sa pamätám   dodnes. Viem si ju kedykoľvek predstaviť, ako som ju videl naposledy   – už mŕtvu. Priniesli ju zabalenú do deky. Jej mrve pery mali   skutočne matnú, belasošedú farbu černíc. Tieto dve predstavy – pery   mŕtveho dievčaťa a belasé, šťavnaté plody – zrástli vo vedomí v   jedno. Ktovie, či by som bol tak isto vnímal bez slepcovej prezývky.   Ťažko tu po rokoch povedať áno, lebo nie. Pokiaľ môžem, povedal by   som – áno.
    </tei:p>
    <tei:p>
     Ešte dnes vídavam Paulínu živú, ako nenapodobiteľným spôsobom   zvráti nazad hlavu a smeje sa riavou čistého, zvonivého smiechu.   Vidím jej krásne ústa a snehobiele zuby, vidím jej oči, plné   nespútanej životnej vôle, vidím jej pery, povolané svojou sviežosťou   k bozkom a bláznovstvám. A počujem ju, ako provokuje, ako sa   pýta:
    </tei:p>
    <tei:p>
     – Čo myslíš, Miško, som pekná? Som veľmi, veľmi pekná? Mohli by ma   šialene ľúbiť?
    </tei:p>
    <tei:p>
     A počujem, ako hovorí, pohodiac hlavou:
    </tei:p>
    <tei:p>
     – Dlhé kučery mi najlepšie pristanú takto, akoby nedbalo pohodené   na čele. Viem to, cítim to…
    </tei:p>
    <tei:p>
     A počujem, ako odmieta, jedného za druhým:
    </tei:p>
    <tei:p>
     – Nie. Ja nie som pre vás z ulice. Ani pre teba, ani pre   ostatných. Ten môj ešte len príde. Viem, že príde a bude celkom   inakší ako vy z ulice. Len taký bude môj.
    </tei:p>
    <tei:p>
     Iné dievky sa ostýchali hovoriť pred nami o svojich skutočných, či   pomyselných frajeroch, i o svojich predstavách a ideáloch. Paulína   hovorievala rada o svojich ľúbostných snoch, o svojich fantastických   plánoch do budúcnosti, o veľkom neznámom, ktorý príde a bude celkom   iný než my, jediný na svete. Vyčítali sme jej koketnosť, pýchu.   Odbavila nás naľahko:
    </tei:p>
    <tei:p>
     – A čo. Pekná som. Viem to. Pekné dievča si môže dovoliť tárať aj   hlúposti.
    </tei:p>
    <tei:p>
     Pekná bola a čiastočne mala pravdu. Nikto z nás neposmieval sa nad   jej zmätenými predstavami o šťastí a ľahkomyseľnou hlúposťou. My sami   sme boli presvedčení, že našu Paulínu čaká osud mimoriadny, že raz   voľakoho stretne, kto bude celkom iný ako my, odvedie nám Paulínu a   náš život bude o čosi chudobnejší. Žičili sme jej šťastie, veľa   šťastia a verili sme, že sa ho dožije. Čože sme my vtedy vedeli o   šťastí?
    </tei:p>
    <tei:p>
     Ona nás mala zato rada a držala s nami, azda len preto, aby nám   mohla rozprávať o svojich plánoch do budúcnosti, o svojich túžbach a   snoch. Zmierili sme sa s myšlienkou, že je pre iného, neznámeho,   ktorý príde – tak ako pochádzajú k pekným a vyvoleným dievkam veľkí   neznámi na plátnach kín.
    </tei:p>
    <tei:p>
     – A čo, ak nepríde? – pýtala sa občas v naivnej úzkosti. – Čo, ak   sa mu voľačo prihodí na ceste? Čo si potom počnem sama?
    </tei:p>
    <tei:p>
     Vtedy sme ju tešili. Iste príde, musí prísť. Bolo by to od neho   nezodpovedné a ukrutné, keby neprišiel. Pravda, žartovali sme, ale   nebol v tom len dobromyseľný posmech. Čosi z jej starosti priliplo aj   na nás. Boli sme ale presvedčení, že príde taký obyčajný človek, o   nič lepčí a o nič horší od nás, a on bude ten „veľký neznámy”. Len   aby bol hoden našej Černice, ktorú príroda štedro obdarovala všetkým,   čo žene prislúcha.
    </tei:p>
    <tei:p>
     Keď príde – štebotala, – neukážem sa mu hneď. Skočím si domov   obliecť tú nevädzovú blúzu a tmavomodrú sukňu. V lete, keď som   opálená, najlepšie mi pristane. A do vlasov si zapletiem červený   mak.
    </tei:p>
    <tei:p>
     Poznali sme jej nevädzovú blúzu aj tmavomodrú sukňu, vedeli sme,   ako pristanú jej opálenej tvári. Aj ten makový kvet v havranočiernych   vlasoch sme poznali. Nie všetky dievky sa vedia tak nosiť ako ona.   Šaty mala z lacných látok, ale vždy vytvárali s jej postavou a zjavom   utešený celok, znásobili ešte jej sviežosť a krásu.
    </tei:p>
    <tei:p>
     Len starý košikár Štraus ju smel pohladkať po tvári.
    </tei:p>
    <tei:p>
     – Som pekná, ujo Štraus? Nože povedzte. ..
    </tei:p>
    <tei:p>
     – Nepýtaj sa slepého, Černica, opýtaj sa mladých a vidiacich.
    </tei:p>
    <tei:p>
     – Nie, ujo Štraus, oni to nevedia povedať tak ako vy.
    </tei:p>
    <tei:p>
     – Si pekná, Černica, si pýchou sveta. Keď si pri mne, ľutujem, že   nie som mladý a že som takýto. Keď ty si pri mne, Černica, zaplakal   by, že som slepý.
    </tei:p>
    <tei:p>
     – Ale ja vás mám rada, ujo Štraus! Keď vy poviete, že som pekná,   znie to celkom inak ako od iných.
    </tei:p>
    <tei:p>
     – Sú to hlupáci, Černica. Hlupáci ste! – oboril sa na nás. –   Napokon vám ju voľajaký odkundes odvedie.
    </tei:p>
    <tei:p>
     Smiali sme sa mu, ale či nemal pravdu? Či nebola Paulína pýchou a   ozdobou našej ulice? Keď sme sa s ňou prechádzali večer po korze,   obzerali sa za ňou nielen mládenci a ženáči, ale aj slečinky a   paničky si ju merali so závisťou v očiach. Ktoráže z nich obstojí   vedia tejto „fabričky”? Lenže my sme už dávno zbabrali všetko, čo sa   zbabrať dalo. Falošné konvencie nás nútili hrať sa na nezištných a   úprimných priateľov. Paulína nebola pre nás. Stratili sme ju navždy,   lebo sme sa stali jej dôverníkmi. Zdôverila sa nám, čím sa dievka   nikdy nezdôverí mládencovi, ktorého chce ľúbiť. Alebo to nebolo   celkom tak? Nehľadala aj ona tak nemotorne cestu k niektorému z nás?   Nikomu a jej zaiste tiež nebolo ľahké vysedávať bok pri boku pri   táborákoch pred našou chatou. No bola našou Černicou, pýšili sme sa   ňou a škodoradostne sme sa uškŕňali na závistlivých kocúrov z   Dolumestia.
    </tei:p>
    <tei:p>
     – Bojím sa… – povedala raz. – Bojím sa sama seba. Som hlúpa a   nezodpovedná. Keď som s vami, je vo mne ticho. S vami som si istá.   Ale chcem ľúbiť, rozumiete? Ľúbiť! Takého, v ktorom sa stratím celá!   A mám aj strach. Čo zo mňa kto urobí? Čo zo mňa raz bude? Dievky vo   fabrike sa mi smejú, ale ja za to nemôžem. Už som raz taká.
    </tei:p>
    <tei:p>
     Vyčítali sme jej, že mrhá najkrajšími rokmi života pre hlúpu,   neskutočnú vidinu. Ten, koho čaká, nikdy nepríde. Takého niet…
    </tei:p>
    <tei:p>
     Ale on prišiel, ten veľký neznámy! Prišiel a bol tu. Zrazu sme   stratili Paulínu, vyhýbala nám, nebolo jej. Už sme s ňou nevysedávali   podvečer na múriku, už nespievala zvonivým hlasom staré, od mamky   počuté piesne, už nechodila s nami po korze a v nedeľu pri rieke   nepoložila si hlavu na ruku niektorému z nás.
    </tei:p>
    <tei:p>
     Videli ich spolu hore na briežku nad riekou, ako sa držia za ruky.   Onedlho sme ho spoznali, toho veľkého neznámeho. Akýsi ničotný   povaľač, taký vyvatovaný panák, len ho rovno postaviť do Wellerovho   výkladu namiesto módnej figuríny. Bol to voľajaký študent, ktorý   prišiel na prázdniny k príbuzným do mesta. Celé dni hrával tenis a   večer sa vláčil s našou Černicou.
    </tei:p>
    <tei:p>
     Medzi zlatou mládežou bola vtedy veľká móda – hrať sa na   revolucionárov a anarchistov, „búrať konvencie” tým, že koketovali s   robotníckymi dievkami, chodievali s obľubou k „Slávikovi” medzi   „prostý ľud” a viedli tam trápne reči o revolúcii, o „očistnom mori   krvi”, ktorá musí vytiecť pre blaho ľudstva. Objavili krásu v   šikanovaní cigánskych hudobníkov, vyhrabávali zo zabudnutia staré – i   otravné – piesne, svoju nenávisť k „starým pánom” prejavovali tým, že   sa provokatívne ukazovali na korze a po kaviarňach s dievkami z   pletárne. O Paulíninom frajerovi sme sa nedozvedeli veľa. Iba toľko,   že „ušiel z bahna veľkomesta” a aj to nám o ňom prezradila Černica.   Nebyť jej prosieb, boli by sme ho zmastili. Boli by sme ho zbili o   byľku viac, než sme mávali v takýchto prípadoch vo zvyku.
    </tei:p>
    <tei:p>
     Paulínin frajer mal dvojvalcovú „tridsiatku” Aerovku a jej   imponovalo vyvážať sa na nedeľné výlety v aute. Či už to, že mal   auto, nebolo dôkazom, že je tým očakávaným veľkým neznámym? Koľko   dvadsaťročných mladíkov i ,,z lepších rodín” vlastnilo vtedy   automobil?
    </tei:p>
    <tei:p>
     Každej inej by sme ho boli sprotivili veľmi rýchlo. Vedeli sme,   keď sme chceli, zosmiešniť a znemožniť takého panáka natrvalo. Ale z   Paulíninej hlavy ho vykúriť bolo beznádejné. Ešte nás prosila, aby   sme ho – kvôli nej – nechali na pokoji. Ešte prosila za toho panáka,   ešte za neho prosila!
    </tei:p>
    <tei:p>
     V tých dvoch letných mesiacoch sa rozvila Paulína na bujnú, zrelú   ženu. Zdala sa byť šťastná. Mala pravdu celá sa stratila vo svojej   ľahkomyseľnej láske. Nebolo v jej povahe pýtať sa, ako sa všetko   zajtra skončí. Zažiarila celou svojou bytosťou, dlho potláčanou   túžbou. Až keď už nebola naša, cítili sme, ako nám chýba, čo sme s   ňou stratili. Nikdy predtým nebola taká žiadúca, taká pekná. Chodila   okolo nás so vztýčenou hlavou a jej oči sa prihovárali:
    </tei:p>
    <tei:p>
     – Vidíte? Ktoráže na svete sa mi vyrovná?
    </tei:p>
    <tei:p>
     A my sme nevedeli pochopiť – čo na ňom vidí? Začali sme sa o   Paulínu báť. Keď ona nie, my sme sa o ňu strachovali.
    </tei:p>
    <tei:p>
     Stretol som ju koncom leta na moste, kde čakávala na svojho   frajera. Bola sama, dívala sa zadumane do vody. Chcel som prejsť   okolo, ale zbadala ma.
    </tei:p>
    <tei:p>
     – Som hlúpa, Michal, – oslovila ma. – Viem to, ale už raz som   taká. Robí si so mnou, čo sa mu zachce. Má sa to?
    </tei:p>
    <tei:p>
     V jej slovách nezneli fanfáry víťazstva. Voľačo v nej znelo   neskutočne a temne.
    </tei:p>
    <tei:p>
     – Máš ho aspoň rada? Má on teba rád?
    </tei:p>
    <tei:p>
     – Rada? – začudovala sa, ale tiež akosi neúprimne. – On mňa rád?   Veď pravda, tak sa tomu hovorí. Ani neviem. Ešte som o tom   nerozmýšľala, ani nechcem. Prišiel, je tu…
    </tei:p>
    <tei:p>
     Prišiel, a je tu. A či to stačí? Keď žena láskou zahorí, vie o tom   hovoriť aj inak. Voľačo tu cítiť, voľačo so votrelo medzi nás a ťažko   o tom vravieť. Ťažko, ale treba.
    </tei:p>
    <tei:p>
     – Černica, a čo, ak to nie je ten, ktorého si vyčkávala? Čo ak je   to iba taký – prvý dobrý, ktorého si náhodne stretla? Čo, ak si sa   zahodila s nehodným a ten skutočný veľký ešte len príde?
    </tei:p>
    <tei:p>
     – Potom… – povedala, ale vravela to strašne, – potom som mala   smolu. Potom som klamala sama seba a aj vy ste klamali, aj starý   Štraus. Potom som nebola tá, ako ste o mne hovorili.
    </tei:p>
    <tei:p>
     – Na nás sa nevyhováraj, Černica!
    </tei:p>
    <tei:p>
     Dívala sa do zeme, nohou kreslila do prachu kruhy.
    </tei:p>
    <tei:p>
     – Vieš, Michal, vieš, ten ako každý druhý. Mohol si ním byť aj ty.   Aj iní.
    </tei:p>
    <tei:p>
     Ak je tomu tak, je zle. Zle pre Paulínu. Otvára sa akási rana a   ktovie, či má svet na ňu lieky?
    </tei:p>
    <tei:p>
     – Teraz budete súdiť – pokračovala, – príkro, viem. Ale aj sami   ste na vine.
    </tei:p>
    <tei:p>
     Sme. Aj sami sme na vine. Mali sme ho hodiť do rieky, ako sme   chceli.
    </tei:p>
    <tei:p>
     – Čože to. To by už nebolo pomohlo. Prv ste mali. Mňa ste mali,   aby som vytriezvela. Teraz… bojím sa Michal…
    </tei:p>
    <tei:p>
     – Čoho sa bojíš, Černica?
    </tei:p>
    <tei:p>
     – Už hodinu ho čakám. Zdá sa, že už nepríde.
    </tei:p>
    <tei:p>
     – Možno… možno ho voľačo zdržalo.
    </tei:p>
    <tei:p>
     Somár som. Čože ho mohlo zdržať? Čo takého môže kedy zdržať? Ešte   sa ho vari budem zastávať.
    </tei:p>
    <tei:p>
     – Inšieho sa bojím, Michal...
    </tei:p>
    <tei:p>
     Hej, to sa dalo čakať, že sa bude aj inšieho báť. Hlúpa. Taká   hlúpa!
    </tei:p>
    <tei:p>
     – Čoho sa bojíš, Černica? Povedz, mne môžeš, smieš…
    </tei:p>
    <tei:p>
     – Nie, nemôžem. Nemôžem povedať. Je to také strašné, čoho sa   bojím.
    </tei:p>
    <tei:p>
     Chcel som jej povedať, že nie je také strašné, čoho sa bojí, ale   ona ušla. Schytila sa, sťa by ju hrôza objala a bola preč. A ja som   uspokojoval sám seba. Vôbec to nie je také strašné, aspoň – nemusí   byť.
    </tei:p>
    <tei:p>
     Prešlo niekoľko dní, čo Paulínu nikto nevidel. Nebolo jej. Vracal   som sa neskoro po polnoci domov. V tmavom dvore nebolo vidieť ani na   krok a predsa ma pochytil akýsi nepokoj. Nie som tu sám, ktosi je v   tej tme…
    </tei:p>
    <tei:p>
     – Si to ty, Michal? – začul som tichý, známy hlas. Zachvel som   sa.
    </tei:p>
    <tei:p>
     – Ja som to, Černica… Už dve hodiny tu stojím. Aj včera som ťa   vyčkávala.
    </tei:p>
    <tei:p>
     – Stalo sa niečo, Černica?
    </tei:p>
    <tei:p>
     Ako sa človek v takej chvíli vie hlúpo pýtať. Pravdaže sa stalo,   voľačo vážne. Odtiahol som ju do ulice, ďalej od otvorených oblokov.   V svetle špinavej lampy vyzerala strašne.
    </tei:p>
    <tei:p>
     – Najprv sľub! Najprv prisahaj! – vykrikovala hystericky. – Nikto   sa nesmie nič dozvedieť! Tam na moste si mi povedal, že môžem, že   smiem… ale najprv prisahaj! Nie, to by nemalo význam, veď si   neznaboh.
    </tei:p>
    <tei:p>
     – Nebuď decko, Paulína! – uspokojoval som ju. – To predsa nebude   také zlé. Ľudia sa to prv alebo neskoršie aj tak dozvedia:
    </tei:p>
    <tei:p>
     – Dozvedia… dozvedia sa… – vyrážala zo seba. – A ty? Ty vieš? Vieš   už?
    </tei:p>
    <tei:p>
     – Viem len toľko, že najprv musí povedať svoje slovo lekár,   Paulína.
    </tei:p>
    <tei:p>
     – Lekár! Vieš teda! Na očiach mi to vidieť! A možno aj iní vidia,   možno už celá ulica!
    </tei:p>
    <tei:p>
     – Čoby Paulína. Nikto nič nevie. Nevystrájaj a chod k lekárovi.   Dievky si vždy nahovárajú také veci. Veď ešte ani nemôžeš nič cítiť,   ešte je priskoro!
    </tei:p>
    <tei:p>
     Pozrela na mňa sťa pominutá. Čo všetko jej bolo v očiach!   Hrôza!
    </tei:p>
    <tei:p>
     – Ty hovoríš cítiť? Cítiť? Cítiť? Nazdávaš sa, nazdávaš sa…
    </tei:p>
    <tei:p>
     Začala sa strašne smiať. Zatriasol som ňou.
    </tei:p>
    <tei:p>
     – Neblázni, Paulína, celá ulica ťa počuje! Neblázni!
    </tei:p>
    <tei:p>
     Chcel som ju chytiť za ruku, ale ona ju vytrhla, akoby pocítila   zmiju.
    </tei:p>
    <tei:p>
     – Nedotýkaj sa ma! – skríkla. – Nedotýkaj sa! Som nakazená. Som   nečistá a nikdy už čistá nebudem! A on – vieš, kto bol on? Vedeli   ste? Študent medicíny…
    </tei:p>
    <tei:p>
     Chytila sa elektrického stĺpa a ešte raz zničene opakovala: –   Študent medicíny. Študent medicíny…
    </tei:p>
    <tei:p>
     Bol som otrasený, bezmocný. Čo sa tu dalo povedať, urobiť? Nič.   Čosi štítivého sa votrelo medzi nás. Predsudok? Čo jej povedať?   Voľačo musím, veď na mňa čakala… ostatne, mohla by odísť do Prahy, do   Bratislavy, kde ju nikto nepozná.
    </tei:p>
    <tei:p>
     – Mohla by si odísť do Prahy, do Bratislavy, Paulína, tak sa to   nikto nedozvie...
    </tei:p>
    <tei:p>
     – Dozvie sa. Viem o tom už všetko. Dávajú to do papierov. Som   poznačená, navždy…
    </tei:p>
    <tei:p>
     – A on? On by nemohol? Môže sa to aj tak, neúradne. A on sa v tom   aspoň trochu musí vyznať.
    </tei:p>
    <tei:p>
     – On? On hovoríš? Ešte raz sa s ním stretnúť? Ešte raz?
    </tei:p>
    <tei:p>
     Pravda, to sa nedá. Prekliata vec. Študent medicíny. Študent   medicíny…
    </tei:p>
    <tei:p>
     – Čo teda, čo urobíš, Paulína?
    </tei:p>
    <tei:p>
     Mlčala. Mlčala dlho. Potom – stále sa ešte držala elektrického   stĺpa – potom povedala:
    </tei:p>
    <tei:p>
     – Len som ti to chcela povedať, Michal. Aby si vedel. Vravel si   vtedy na moste, že môžem. A voľakomu som to musela povedať.
    </tei:p>
    <tei:p>
     Už som si bol načistom. Ale to sa nesmie stať!
    </tei:p>
    <tei:p>
     – Pomôžem ti, Paulína. Všetci ti pomôžu a ani sa nikto nič   nedozvie. Veď voľačo sa musí robiť. Zajtra si o tom pohovoríme. Teraz   len sľúb, že budeš rozumná, že pôjdeš domov.
    </tei:p>
    <tei:p>
     Pokúsila sa o úsmev, ale nebol to úsmev.
    </tei:p>
    <tei:p>
     – Kam inam by som mala ísť, Michal?
    </tei:p>
    <tei:p>
     Odprevadil som ju, vyčkal som, kým zapadla zámka na dverách.   Chvíľu som ešte postál v tmavom dvore, kým nezhaslo svetlo v jej   komôrke. Potom bolo všade ticho…
    </tei:p>
    <tei:p>
     Pod mostom, kde čakávala na frajera, je hlboká krútňava. Aj   dobrých plavcov už stiahla na dno. Tam zbadali, jej ruku, ako sa   vynára a opäť ponára do hlbiny.
    </tei:p>
    <tei:p>
     Vtedy sa písavalo o takýchto prípadoch:
    </tei:p>
    <tei:p>
     – Z nešťastnej lásky…
    </tei:p>
   </tei:div>
   <tei:div type="chapter">
    <tei:head>
     LÁSKA
    </tei:head>
    <tei:p>
     Pánika poznali všetci ľudia ako chlapa hrdého, prísneho a   spravodlivého. Nikdy nedovolil svojej žene, aby sa zastarala do   klebiet a zvád v ulici. Ani len hlavu nesmela vystrčiť z obloka, keď   sa na dvore „voľačo” dialo. A aký bol, také chcel mať aj svoje deti.   Každý vedel, že u Pánikov visí na dverách v kuchyni obávaný remeň,   často sme počuli jeho údery a plač ktoréhosi previnilca. Nebolo to   nič, nad čím by sa ulica ktovieako pohoršovala. Remeň býval hlavným   výchovným prostriedkom v nejednej rodine.
    </tei:p>
    <tei:p>
     Až neskoršie, po tej hanbe s Hanou, začali ľudí v ulici poburovať   Pánikovské výchovné metódy. Hana skončila zle. Od skorej mladi sa   potulovala s mládencami a klebetné jazyky o nej tvrdili – možno ani   nie celkom nepravdivo – že mala už viacej chlapcov, ako je v lese   stromov. Hane sa sprotivila robota v pletárni a potom, sotva dosiahla   plnoletosť, odišla do Bratislavy. Ktosi z ulice sa zaprisahal, že ju   videl postávať na rohu akejsi vykričanej ulice s ošúchanou taštičkou   v ruke. Keď sa o tom dopočul Pánik, sadol na vlak a kamsi odcestoval.   Nikto nevedel, kde bol a kedy sa vrátil, no od tých čias sa u nich   zmenilo všetko na horšie. Azda si kládol za vinu, že nevychovával   svoje deti dosť prísne? A či neznášal posmech a hanbu, ktorá sa už   nedala viacej skrývať? Žandári prišli do ulice, žandári, za bieleho   dňa, do Pánikov, vyšetrovať akési veci o ich pobehlici.
    </tei:p>
    <tei:p>
     Od tých čias, čo sa Pánik skadesi vrátil, neminulo dňa, aby sa z   ich kuchyne neozýval plač detí – a nebol to plač ako predtým. Neraz   stŕpol celý dvor v očakávaní čohosi strašného. Ľudia na podstienkach   utíchli, iní pozatvárali obloky, aby nemuseli počuť. Deti vo dvore sa   triasli od strachu, trhalo im tielkami pri každom ťažkom údere — hoci   len počutom. Len raz, jediný raz, ktorýsi zo susedov sa opovážil   zastarieť sa do toho a od tých čias sa obyvatelia dvora zaprisahali,   že čo by u Pánikov priam človeka zabíjali, nikto sa do veci miešať   nebude.
    </tei:p>
    <tei:p>
     – Najlepšie je nevšímať si toho… –• vravievali ľudia, – ale   horkýže si nebudeš všímať! Dvor je uzučký, dlhý, počuť v ňom každé   hlasnejšie slovko, a keď aj cez zavreté Pánikovie obloky prenikali do   dvora výkriky: „Otecko, otec… už dosť… prosím vás, otecko… už   nebudem… už nikdy nebudem… otec… zabijete…“, tu sa chvel celý dvor.   Ľudia, ktorí si Pánika voľakedy vážili a vravievali o ňom, aký je   spravodlivý človek, ho znenávideli. Pomaly nebolo chlapa v ulici, čo   by sa mu prihovoril. A on, večne mĺkvy a zachmúrený, o to ani   nestál.
    </tei:p>
    <tei:p>
     Keď sedí Pánik podvečer na lavici pod oblokom, tu vieme všetci –   čaká. Opäť bude s niekým zle. A vieme aj, ako to vyzerá. Previnilec   sa skrúti v kúte kuchyni do klbka, rukami, na ktoré nemilosrdne   dopadajú rany ťažkého remeňa, si chráni hlavu a prosí, plače,   žalostne narieka. A mať, Pánička, stojí za stolom a utiera si slzy.   Neopováži sa slovko vyrieknuť. Ostatné deti, vždy zhromaždené, hrôzou   ani nedýchajú. S príšernou pravidelnosťou dopadá remeň a po každej   rane výkrik:
    </tei:p>
    <tei:p>
     – Otec! Otecko… Otec!
    </tei:p>
    <tei:p>
     Vieme aj, ako sa to skončí. Pánik vyjde z domu celý červený od   hnevu a vari aj námahy, rýchlym krokom sa ponáhľa k rieke ochladiť   rozpálenú myseľ a mať, mať Pánička, bude hladkať zbité decko a bude   plakať (pred mužom sa neopováži) a horekovať spolu s ním. Gizka či   Paľo otŕča materi ranami sčerneté a podliate rúčky.
    </tei:p>
    <tei:p>
     – Pozrite, mamka, ako ma, ako ma…
    </tei:p>
    <tei:p>
     – Nože ukáž, ofúkam… ofúkam… nebude už tak bolieť, nebude…
    </tei:p>
    <tei:p>
     Tak to u nich bývalo často, ba čoraz častejšie…
    </tei:p>
    <tei:p>
     Ale ten večer bil Pánik ešte zúrivejšie a tuhšie. Celý dvor vedel   koho a aj prečo, a celý dvor zmeravel od hnevu. Že sa ten starý oplan   opováži! Že sa len opováži!
    </tei:p>
    <tei:p>
     – Ešte raz ťa uvidím! – počuť priškrtený Pánikov hlas, – ešte raz!   Skurví ťa a čo potom? Ešte jedného pangharta budem mať na krku.   Nestačí vám, že sa zosvinila tá… tá… prekliata, teraz začínaš už aj   ty! Ešte raz sa opováž! Len ešte raz!
    </tei:p>
    <tei:p>
     Celý dvor vie, že Pánik bije Judku. To ale už prestáva všetko!   Judka má devätnásť rokov a v ulici niet nad ňu poriadnejšej dievky.   Lenže tentoraz sa to aj skončilo inak než obvykle. Prekypela miera   pokorenia sa, poslušnosti a utrpenia. Pri prvých úderoch vnikol do   meravého dvora plač, no premenil sa na výkrik, ktorý rozkrojil hrôzu   sťa ostrý nôž, výkrik nový, vzdorovitý a víťazný.
    </tei:p>
    <tei:p>
     – Budem! Just budem, aby ste vedeli! Mám ho rada! Rada ho mám,   oveľa radšej ako vás. On ma nikdy nebude biť, ani moje deti! On je   človek dobrý, nie taká besná zver ako vy! A čo ma na mieste priam   zabijete, moje posledné slová budú vás preklínať a žehnať budú   jemu!
    </tei:p>
    <tei:p>
     Tí, čo postávali vo dvore, zrazu videli, ako Judka vybehla z domu   a za ňou sa hnal Pánik s remeňom v ruke. Dievčina v pomykove nevedela   kam uniknúť, kľučkovala po dvore a potom vhupla do Beňadičkiných   otvorených dverí ako do ochrannej náruče. Kým dobehol rozzúrený Pánik   k Beňadíkovie dverám, boli už zamknuté. A my sme stáli ha podstení   priam prikovaní. Teraz, teraz sa strhne, musí sa strhnúť voľačo   strašného…
    </tei:p>
    <tei:p>
     Nestalo sa nič. Pánik sa zastavil uprostred dvora, obzeral sa   nechápavo okolo seba. Stretol sa s nevraživými pohľadmi pobúrených   ľudí. Potom, akoby sa zahanbil, rýchlo vošiel domov.
    </tei:p>
    <tei:p>
     Aj dvoru už prekypela zlosť. Chlapi na dvore boli dojedného   pripravení zakročiť a zabrániť najhoršiemu. Rudo Brna zakričal za   Pánikom:
    </tei:p>
    <tei:p>
     – Hanbi sa, starý mrcha vec!
    </tei:p>
    <tei:p>
     V ten deň sa dvor nijako nevedel utíšiť. Hlúčky ľudí sa živo   rozprávali o tom, čoho boli svedkami. A striehli. Ako Pánika poznajú,   tak ľahko sa to neskončí.
    </tei:p>
    <tei:p>
     Ani sa neskončilo. Už sa stmilo, keď vyšiel Pánik znovu na dvor,   nič nedbajúc na pohoršlivé mrmlanie ľudí. Šiel rovno k Beňadíkovie   dverám. Stisol kľuku, no dvere nepovolili. Chvíľu tam bezradne stál a   potom, potom povedal celkom pokojne:
    </tei:p>
    <tei:p>
     – Pod domov, Judka. Hybaj domov, nič ti neurobím.
    </tei:p>
    <tei:p>
     Ale cez zamknuté dvere prerážali plačom solené slová:
    </tei:p>
    <tei:p>
     – Nejdem! A ani už nikdy neprídem! Nikdy, rozumiete? Ja si svoj   mladý život od vás pokaziť nedám!
    </tei:p>
    <tei:p>
     Pánik ešte postál a po hodnej chvíli začal priam prosebne   dohovárať:
    </tei:p>
    <tei:p>
     – Pod domov, dievka. Nemusíš sa báť. Už na teba nikdy ruku   nevztiahnem…
    </tei:p>
    <tei:p>
     Odpovedi sa mu už nedostalo, hoci klopal na dvere a niekoľkokrát   opakoval:
    </tei:p>
    <tei:p>
     – Judka, či čuješ?
    </tei:p>
    <tei:p>
     Potom odchádzal ťažkým krokom a so sklopenou hlavou domov. Všetci   vedeli – hanbí sa, veľmi sa hanbí. Voľakto poznamenal:
    </tei:p>
    <tei:p>
     – Cíti, že prekročil hranicu. Keby tie deti tak nebil, bol by to   veľmi slušný človek…
    </tei:p>
    <tei:p>
     A my – ako aj všetci v ulici, vieme, prečo bil Judku. Pre toho   vojaka. Už od zimy sa s Judkou vídali a my sme ich vídali tiež. Keď   chodila večer z pletárne, niekedy ju odprevádzal. Sadli si na   studený, zľadovatelý múrik a zrazu sa len Judka schytila a ustrašene   odbehla.
    </tei:p>
    <tei:p>
     – Otec… mohol by zbadať… – šepkala vojakovi vystrašene.
    </tei:p>
    <tei:p>
     Prikvitla jar, pobiehali sme okolo našej rieky a tam sme ich neraz   videli, ako sa vedú za ruky a dívajú sa do krútňavy z dreveného   mosta. A za letných nedieľ sme ich neraz prekvapili na briežku nad   riekou. Vysedávali na vojakovej blúze a túlili sa k sebe. Judka sa na   nás vždy akosi zahanbene usmiala, narovnávala si sukňu a rukou si   pričesávala vlasy. Vojak nás už poznal a nikdy nezabudol povedať   Paľovi Muríne:
    </tei:p>
    <tei:p>
     – Príď si zajtra ku kasárňam po komisárka.
    </tei:p>
    <tei:p>
     Občas sme si mohli aj prisadnúť k nim, vojak nám ukazoval bajonet   a rozprával o puške a Judka nám vždy hrozila:
    </tei:p>
    <tei:p>
     – Nie aby ste tárali v ulici, deti! Mohol by sa o tom otec   dozvedieť! – Nuž, na nás sa mohla spoľahnúť. My sme síce vedeli   vytárať kadečo, ale isté veci nie!
    </tei:p>
    <tei:p>
     Raz večer boli sme pri železničnej trati – chystali sme sa práve   na prepad pacifického expresu – a namiesto „bielych tvárí” naďabili   sme na nich. Stáli v tesnom objatí na druhej strane násypu a mohli   sme počuť, čo si tlmene vravia. Vedeli sme, že sa ľúbia a boli sme   veľmi zvedaví, o čom sa takí zaľúbenci zhovárajú a ako sa zhovárajú.   Nech nám to odpustia.
    </tei:p>
    <tei:p>
     Zhovárali sa takto:
    </tei:p>
    <tei:p>
     – Ak ma necháš, nechcem viac žiť.
    </tei:p>
    <tei:p>
     – Veď uvidíš! Len čo skončím vojnu, nájdem si v meste robotu a   bude sobáš. Mám ti prisahať?
    </tei:p>
    <tei:p>
     – Keď sa bojím, že to len tak hovoríš… už mnohé takto s vojakmi   pochodili…
    </tei:p>
    <tei:p>
     – Nie všetci sú rovnakí…
    </tei:p>
    <tei:p>
     – Viem… ty iste nie… veď ťa tak ľúbim…
    </tei:p>
    <tei:p>
     Vedeli sme, čo sme vedieť chceli – že ľudia zaľúbení sa zhovárajú   čudne a aj smiešne, celkom inak ako ľudia ostatní. Ba aj akosi   krajšie a tajomnejšie…
    </tei:p>
    <tei:p>
     Darilo sa im napodiv dlho skrývať pred otcom Pánikom svoju lásku.   No také veci natrvalo utajiť nemožno. A skončilo sa to tak, že mamka   Beňadíčka povedali Judke ráno, keď sa bála vyjsť z domu:
    </tei:p>
    <tei:p>
     – Kamže by si chodila, dievka moja, v takýchto neveselých časoch?   Domov nemôžeš… ale máš kde byť. A keď má on, pľuhák, tvrdú hlavu, maj   ju aj ty. A čo priam pukne od zlosti, zostaň ty len pekne u mňa jemu   na očiach. Po Karolkovi je tu aj tak prázdno… a ak sa ten oplan ešte   raz opováži prísť pred moje dvere, pomyjami ho oblejem!
    </tei:p>
    <tei:p>
     Táto mamka Beňadíčka, taký skromný uzlík človeka, taká omrvinka.   Vyprázdnila komôrku po nebohom Karolovi a ešte podpichávala   Judku:
    </tei:p>
    <tei:p>
     – Veru si ty, dievka moja, pekne hlasno spievaj a nedbaj nič! A   just mu ho priveď na oči, aby videl a aby sa musel hanbiť!
    </tei:p>
    <tei:p>
     Tak chodievala Judka každé ráno do pletárne a večer už   nevravievala prestrašene tomu vojakovi:
    </tei:p>
    <tei:p>
     – Otec… mohol by zbadať…
    </tei:p>
    <tei:p>
     Mal Pánik tvrdú a nepoddajnú hlavu, mala ju aj Judka. A keď prišla   zima a vonku postávať bolo už otupno, prichádzal ten vojak do   Beňadíkovej komôrky navštíviť svoju milú. Raz, keď prechádzal cez   dvor, postavil sa mu do cesty Pánik.
    </tei:p>
    <tei:p>
     – Mládenec… – začal Judkin otec. – Viete vari, že Judka má aj   rodičov?
    </tei:p>
    <tei:p>
     – Viem… – odpovedal vojak. – Akože by som nevedel?
    </tei:p>
    <tei:p>
     – Ale čo sa medzi poriadnymi ľuďmi sluší, to, zdá sa, neviete?
    </tei:p>
    <tei:p>
     – Čo sa medzi poriadnymi, to by som tiež akosi vedel. Možno lepšie   než voľakto druhý. Judku mám rád, na jar skončím vojenčinu a potom sa   vezmeme.
    </tei:p>
    <tei:p>
     – No… – vytiahol sa Pánik, – k tomu by som mal aj ja čosi povedať…   – Vravel nahlas, aby ho všetci počuli. Ľudia sa len nevedeli   vynačudovať, odkedy vie byť Pánik taký zmierlivý. Ale vojak nebol   zmierlivý.
    </tei:p>
    <tei:p>
     – Vy? – opýtal sa. – Vy už nie! Vy ste také právo stratili. A ak   sa ešte opovážite skrížiť Judke cestu, budete mať so mnou do   činenia…
    </tei:p>
    <tei:p>
     Nikto sa nepamätá, že by sa bol voľakedy voľakto opovážil povedať   Pánikovi také ostré slová zoči voči. A ten? Len krútil hlavou a akosi   ťažko a aj smutne sa odštrachal domov. Ľudom ho bolo aj ľúto, už   preto, že od príhody s Judkou na remeň viacej nesiahol…
    </tei:p>
    <tei:p>
     Komôrky, komôrky v našej ulici! Maličké boli ani orechová   škrupina. Slnko nikdy do nich nenazrelo a predsa bývali najmilšie a   najkrajšie a veľa, veľa hlúpostí sa v nich mladí ľudia navystrájali a   veľa, veľa šťastia v nich prežili a veľa, veľa slz v nich vyplakali   dievky z našej ulice. Čo by bolo v rodine priam desať krkov a ešte k   tomu jediná izba v podnájme, takže sa celá rodina musela tiesniť v   kuchyni, býval v ulici dávny mrav a zvyk, že komôrku obývala   najstaršia dcéra v rodinne, a kde dievky nemali, tam komôrku   prenajali voľaktorej z cezpoľných robotníčok z pletárne. V nich   prežívali dievky z našej ulice najkrajšie chvíle života, svoje   skromné i spaľujúce lásky, v nich sa po prvý raz oddávali frajerom,   do ich prítmia sa utiekali s bôľom a túžbou za milým, ktorý už   neprichádza…
    </tei:p>
    <tei:p>
     Ulica mladým žičila. Hocijako klebetná a zvedavá, o komôrkach iba   šepkom, so žičlivým úsmevom a možno aj so vzdychom slabej, no nie   zlomyseľnej závisti. Pred očami rodičov, súrodencov, ba celej ulice   tu rozkvitala láska – a dievky z našej ulice vedeli ľúbiť! V tých   časoch varí vedeli ľúbiť už len mládenci a dievky v takých uliciach –   nezištne, plno, horúco a oddane. Tu sa neuzatvárali výhodné zmluvy,   tu rodičia nešpekulovali s venom a spoločenským postavením, tu sa   dievka nepridávala ako nutné zlo, či vytrvalá pracovná sila k   niekoľkým hektárom zeme. Ktože z tých, čo sa tu ženili a vydávali, sa   pýtal na veno či na výbavu? Na sobášoch, ktoré bývali v ulici, často   spievali s netajeným humorom pieseň:
    </tei:p>
    <tei:p>
     – Ja nemám nic, ty nemáš taky nic a když to dáme spolu   dohromady…
    </tei:p>
    <tei:p>
     Mamka Beňadíčka nikdy neľutovali, že k sebe vtedy Judku pritúlili.   Chodievali od tých čias akási vystretejšia a často sa usmievali, po   prvý raz od Karolkovho pohrebu. Keď vojak odišiel do civilu,   nasťahoval sa aj on k mamke Beňadíčke a hneď nato bol v našom dvore   opäť sobáš, a nie hocijaký! Ženíchovi rodičia boli z dolniakov a   vytiahli sa, dva súdky vína dali a aj sami prišli okuknúť nevestu. Do   rána pil celý dvor, celá ulica.
    </tei:p>
    <tei:p>
     Len jeden človek nepil. Otec Pánik nebránil nikomu, ani žene, ani   deťom. Ale sám? To nie! Neprišla dcéra požiadať otca o zvolenie. A   preto nepil hrdý Pánik na sobáši svojej dcéry a ktovie, na čo myslel,   keď počúval tej krásnej noci až do rána veselý hurhaj, spev a   radostné výkriky rozjarenej Judky? Našli sa tej noci ľudia, čo na   Pánika mysleli, aj Judkina mať prišla podvečer a prosila dcéru, aby   predsa len nebola taká a urobila, čo urobiť treba… ale mamka   Beňadíčka mali oči všade, všetko ustriehli a zahriakli Páničku tak,   aby ju bolo počuť v celom dvore.
    </tei:p>
    <tei:p>
     – Keď príde, bude vítaný, ale ty, dievka moja, za ním nechoď! A   tebe, Zuza, sa tiež čudujem. Akáže si ty mať a žena? Po celý život   rajtoval po tebe ako na hoväde.
    </tei:p>
    <tei:p>
     Mamka Beňadíčka obývali jeden z tých zadných bytov na konci dvora,   ktoré sa v ulici nazývali „vdovské”. Tieto byty nemali izbu, len   kuchyňu a komôrku. Keď Karol zomrel a Rudo narukoval, zazdalo sa   mamke Beňadíčke, že je tu na tomto svete pre nich akosi priveľa   miesta. To pociťovali i vtedy, keď zašli k svojim „mladým” do komôrky   a spustili:
    </tei:p>
    <tei:p>
     – Patrí sa vám väčšie. Mne, hriešnej babe, je tá kuchyňa prílišná.   Tu v komôrke by mi bolo akurát...
    </tei:p>
    <tei:p>
     Mladí na seba pozreli a potom prijali, veď starká ponúkli aj svoj   komótny nábytok. Najprv, pravda, ani počuť, tak sa svedčí. Ale   prijali, s tajenou radosťou. Ktože dostal tak rýchlo a lacno nábytok   v tých časoch? Raz, pravda, bude lepšie a oni budú môcť pomýšľať aj   na väčší byt aj na nový nábytok v ňom. Zatiaľ môžu hovoriť o šťastí,   že sa na nich lepí. Táto chutná, dobrá, milá mamka Beňadíčka! Aké len   má srdce a ako taktne ho vie ľudom vnútiť! V kuchyni sa dá dvom   celkom dobre bývať, nemusia si robiť starosti…
    </tei:p>
    <tei:p>
     A bol tu ešte jeden dôvod, prečo prijali. Nevyslovený, ale   bol…
    </tei:p>
    <tei:p>
     Pol roka po Judkinom výdaji zomrela Pánička na tú modernú chorobu,   na rakovinu. Judka vtedy na pohrebe prvý raz od chvíle, kedy odišla z   domu, prehovorila s otcom Pánikom. Sám prišiel, sám sa ponúkol.
    </tei:p>
    <tei:p>
     – Ťažko mi je Judka. Akosi som to s vami všetkými – nevedel.
    </tei:p>
    <tei:p>
     Vtedy videli ľudia plakať tohto tvrdého chlapa. Ej, nebude ten   dlho mátať na tomto svete božom, ak s ním bude takto! Pánik ostarel,   polámalo sa v ňom čosi a všetci tušili, že ho čosi hryzie. Doma   zostala už len šestnásťročná Gizka, ale tá nemohla nahradiť matku   Páničku. Pánik sa od jej smrti nevedel vzpamätať. Chodieval každé   ráno do fabriky a celý zvyšok dňa presedel na podstienke, díval sa do   zeme neprestajne na to isté miesto a mlčal, na pozdrav neodpovedal,   akoby ani nepočul. Raz si prisadol k nemu zať.
    </tei:p>
    <tei:p>
     – Otec… – začal, – nemali by sme… takto…
    </tei:p>
    <tei:p>
     Pánikom trhlo. Už už chcel povedať voľačo tak po pánikovsky, no   potom sa akosi zmenšil, tak čudne sa skrútil do seba.
    </tei:p>
    <tei:p>
     – Veď ja… veď ja nič… len tak… myslím. Veľa som krivdil,   priveľa…
    </tei:p>
    <tei:p>
     – To už je dávno otec, to už nebolí. Teraz bolí inšie. Nemali by   ste takto otec. Aj Judka sa trápi. Príďte, uvidíte, že bude všetko v   poriadku. Aj vám bude lepšie…
    </tei:p>
    <tei:p>
     – Veď hej, veď áno. .. prísť by sa aj dalo… ale lepšie? Mne bude   lepšie už len tam. So starou.
    </tei:p>
    <tei:p>
     Nie. Nebolo lepšie. Horšie bolo. Už dlhší čas prepúšťali z   fabriky. Pánika medzi poslednými, keď chemická zastavila celkom   výrobu. Bol Pánik robotníkom cenným, svedomitým, hoci nátura tvrdá.   Neľahko s takým vyjsť. Od onoho dňa bol Pánik už iba tieňom seba   samého.
    </tei:p>
    <tei:p>
     – Bojím sa, že si otec voľačo urobia… – povzdychla raz Judka pred   mladšou sestrou. Pohľad na otcove trápenie jej kalil radosť zo žitia.   Ach, ako krásne by sa dalo žiť, keby bol svet inakší! Len pozrite,   ako sa driečna žena zvŕta, ako si vie všetko usporiadať, aký malý   zázrak vedela vykúzliť z viac než skromného obydlia! Judkina kuchyňa   sa veru vynímala z ostatných v ulici. Raz kúpila lacný kartún,   natiahla ho na drôt a predelila miestnosť na dve časti. Tak sa zmohli   mladí ľudia na izbu a mnohí v ulici to spravili po nich. Hovorilo sa   tomu „španielska stena”, ale lepšie by pristalo hovoriť „Judkina   stena”.
    </tei:p>
    <tei:p>
     Kde, v čom hľadať príčinu, že sa človek niekde tak dobre cíti? V   nábytku? V kobercoch? Priestorný byt? Oh nie, nábytok mamky Beňadíčky   nerobil majstrom stolárom veľkú česť. Koberce tu boli ako všade inde   v ulici – z handár tkané a už poriadne vyblednuté. S priestornými   bytmi je to tak – sú byty veľké a voľačo vás v nich stiesňuje a sú   byty maličké, kde je všetko tak usporiadané, že máte dojem voľnosti a   tepla. U Judky bývalo vždy čisto, ale bolo tu vari ešte voľačo. Akoby   tento kút rozvoniaval šťastím, čo utieklo pod ochranu štyroch stien.   A to šťastie nebolo podenkové. Ľudia sa i v najplanejších časoch, keď   mali plno starostí, museli usmievať, keď Judka odprevádzala svojho   Laja (ako ona hovorievala – „Lapaja”) zavčas rána kus cesty do práce.   Držali sa za ruky a túlili sa k sebe. Nemali pravdu tí, čo kuvikali,   že sprvoti to vždy tak býva a že čas je aj na takéto pochabosti   lekár… veľa času prešlo, ale čo bolo medzi nimi, sa nepominulo – skôr   sa prehĺbila ich vrelá ľúbosť. Dodnes bývajú v starom dvore, majú už   troch dospelých synov, ženatých a roztratených po svete, ale medzi   Judkou a tým vojakom je ešte stále tá istá jarosť, úcta a   porozumenie, ako voľakedy. Judka je ešte vždy taká vrtká a mladá, ako   bývala, a hoci jéj už vlasy prekvitajú striebrom a jej muž je už   celkom šedivý, iné deti ich vídajú v nedeľu, ako sa prechádzajú tam   na briežku nad riekou a držia sa za ruky. Aj teraz šíria okolo seba   silný pocit životnej radosti a vedomia, že žiť sa dá a vyplatí, že aj   v časoch mrchavých, aké bývali, veľa záležalo na ľuďoch   samotných.
    </tei:p>
    <tei:p>
     Je taká láska, ktorá pretrvá pochabé dni nerozvážnej mladosti a   čím dlhšie sa borí s búrkami žitia, tým je pevnejšia a hlbšia. Ich   bola a ešte je taká. A pri pohľade na toľkú lásku sa nemohol   neroztopiť ľad v srdci tvrdého človeka, ktorý bol voľky-nevoľky každý   deň nemým, ale pozorným svedkom čohosi, o čo jeho samotného život –   nie bez Pánikovej viny – okradol.
    </tei:p>
    <tei:p>
     Starý Pánik nešiel ta skoro, ako sa v ulici hovorievalo, loj   kopať. Istého dňa sa akosi pozornejšie prizrel von oblokom na svoju   dievku a od tej chvíle priam úzkostlivo striehol každý jej pohyb. A   raz už nevydržal, obliekol si čistú košeľu a nedeľné čierne a   prekročil prah, ktorý dosial neprekročil.
    </tei:p>
    <tei:p>
     – Vitajte otec… – zvŕtala sa okolo hosťa Judka. – Sadnite si, nože   počkajte, utriem vám stoličku…
    </tei:p>
    <tei:p>
     Starý sa obzrel dookola. Súhlasne kýval hlavou. Pekne to tu majú,   mladí. A potom v pomykove spustil:
    </tei:p>
    <tei:p>
     – Prišiel som… reku… robiť nemám čo… ruky mi zavadzajú. Neviem, čo   pochytiť… mohol by som ti nanosiť vody… a aj dreva narúbať, aby zať   nemusel… keď príde z roboty…
    </tei:p>
    <tei:p>
     Ale ona, dievčisko, skočila k otcovi a začala ho objímať a   hladkať.
    </tei:p>
    <tei:p>
     – Zbadali ste… – vykrikovala, – otec… otecko… zbadali ste…   zbadali… otecko… otec...
    </tei:p>
    <tei:p>
     Všetko vie taká dievka pokaziť. Čože má Pánik robiť, keď mu začne   takto vystrájať?
    </tei:p>
    <tei:p>
     – No dobre… veď už dobre… a nemala by si... po tých oblokoch… veď   by ti aj Giza mohla pomôcť… no ukáž… daj sem… donesiem tej vody…
    </tei:p>
    <tei:p>
     Ktože kedy videl hrdého Pánika stred dvora s vedrom v ruke? A   ktože sa pamätá, kedy posledný raz pozdravil starú Beňadíčku?
    </tei:p>
    <tei:p>
     Doniesol vodu a potom mlčali. Sedeli naproti sebe a dlho mlčali.   Napokon sa Pánik zdvihol.
    </tei:p>
    <tei:p>
     – Nuž… pôjdem…
    </tei:p>
    <tei:p>
     – Nemuseli by ste ešte. Lajo sa vráti o chvíľu, poteší sa…
    </tei:p>
    <tei:p>
     Ale Pánik nie je hocikto. On vie, čo sa patrí.
    </tei:p>
    <tei:p>
     – Veď inokedy. A patrilo by sa akosi… aby ste vy tento… nehnevaj   sa na starého človeka, ja už inakší nebudem… no… prví. A nehnevaj sa   na mňa, dievka moja, nehnevaj…
    </tei:p>
    <tei:p>
     A ona mu hladkala šedivú hlavu.
    </tei:p>
    <tei:p>
     – Veď to nič, otec… to nič… veď je zase všetko, ako bývalo. Zase   je dobre…
    </tei:p>
    <tei:p>
     Starká Beňadíčka zomreli za vojny a jej vtáčence sa nasťahovali na   Pánikovie. Bol taký čas, čo riadne pozvŕtal ľuďmi, ale tí dvaja   zostali aj v časoch najhorších takými, ako vždy boli. Ich traja   synovia sa už poženili, nedočkavci, a Judka je ešte stále taká štíhla   a vrtká, ako bývala, opatruje najstaršiemu, Jarovi, syna a ponosuje   sa susedom:
    </tei:p>
    <tei:p>
     – Ach, som už stará! Som už stará mať!
    </tei:p>
    <tei:p>
     Pradedo Pánik majú už vyše osemdesiat. Kolíšu na kolenách pravnuka   a vyspevujú mu vojenské pesničky. Je to pravda spev skromný, nuž ale   – spievajú…
    </tei:p>
    <tei:p>
     Keď som nedávno opäť opúšťal starý dvor a videl som, ako večne   mladá Judka (nemôžem ju ani dnes pomenovať inak – sú takí ľudia, u   ktorých sa ináč nedá) učila robiť prvé kroky vnuka, prišlo mi na   um:
    </tei:p>
    <tei:p>
     Na tento dom v Marxovej ulici by mali vyvesiť pamätnú tabulu s   nápisom:
    </tei:p>
    <tei:p>
     „Tu v tomto dvore aj v časoch najhorších rozkvitla láska!”
    </tei:p>
   </tei:div>
   <tei:div type="chapter">
    <tei:head>
     MAŇA
    </tei:head>
    <tei:p>
     Na našich dvoroch nekvitli nikdy ruže ani nezábudky. Obec, ktorá   postavila kolóniu, vyhlásila neľútostný boj všetkej radosti a zeleni.   Naše dvory mali byť bezútešné a šedivé ako život v nich. Niekoľko ráz   do roka obecné povozy navozili desiatky fúr riečneho štrku na dvory.   Znova a znova rozpútal sa trvalý boj obce proti zeleným kobercom   rumančoku, ktorý sa na našich dvoroch tvrdošijne hlásil k životu.   Dievky si v ňom umývali vlasy.
    </tei:p>
    <tei:p>
     Dievky z našej ulice… rástli vedno s nami a na ich chválu treba   povedať, že nechýbali pri nijakej bitke s panskými chlapcami z   Dolumestia, že nechýbali, keď naša ulica vyšla na Prvého mája robiť   česť svojmu menu. A hoci do našej ulice, zasypávanej večným dažďom   fabrického popola, chodilo priveľa žandárov a primálo lekárov, hoci   bývalo všelijako – skôr ťažko ako dobre – boli sme šťastní, vyrastali   sme v detských kŕdľoch, dospievali sme rýchle a poznávali sme na   vlastnej koži i z rozprávania našich otcov, že na svete nie je všetko   tak, ako by malo a mohlo byť. Posadali sme si večer okolo starého   otca Brnu a očarení sme ho počúvali, že na svete bude raz všetko v   poriadku, že aj my sa toho dožijeme. Počúvali sme ho prinajmenšom   tak, ako krásne rozprávky starej Adamčíčky.
    </tei:p>
    <tei:p>
     Tu, v tejto ulici, vedel každý o každom všetko. Aj my sme vedeli   všetko. Do Srnkov prišiel zase žandár hľadať cirkusanta Cyra. Včera   opitý Krúniš opäť veľmi zbil ženu. A počuli ste najnovšie? Hovorí sa   o tom iba šeptom. Mila Krajcová sa vraj, prepytujem, prespala.
    </tei:p>
    <tei:p>
     Dievky z našej ulice, sotva vychodili školu, išli pracovať do   pletárne. Dospievali rýchlo. Vídali sme ich postávať po večeroch s   mládencami z chemickej, či s vojakmi v tmavých kútoch kolónie.   Podaktoré odchádzali za slúžky do panských domov na Dolumestie, ale   takých nebývalo veľa. Dievky z našej ulice mali povesť drzých a   nepoddajných stvorení, aké sa do „lepších domov” nehodia.
    </tei:p>
    <tei:p>
     Dievky z našej ulice vyrastali na štíhle krásavice – a nech sa   mestská rada akokoľvek namáhala, aby naše dvory boli šedivé – ony   boli ruže, ony boli rezedy, ony boli nevädze a divé maky a nejedna   rozkvitla na nádherný exotický kvet. A nech sa miestni krásavci a   seladóni ženili s panskými slečinkami z Dolumestia, za dievkami z   našej ulice sa obzerali pohľadom, ktorého zmysel sme my už od detstva   vedeli pochopiť – i komentovať.
    </tei:p>
    <tei:p>
     Rástla medzi nami dievčina – taká fialôčka, skrytá v bujnej   pažiti. Rástla medzi nami nevidená, nehlasná, tichá. Nikdy a nikomu   ani na um neprišlo natiahnuť na ňu ruku. Nikdy ničím neprispela pri   vymýšľaní báječných dobrodružstiev, na našich bojových výpravách na   Dolumestie sa nezúčastňovala. Zatiaľ čo Gita Garajka hrala centra v   uličnej jedenástke a s Ančou Ryšiaňkou sme sa v tmavý večer škriabali   na fabrický komín, ona nám bola skôr príveskom a často i nepríjemnou   príťažou, lebo ani utekať nevedela, keď nás naháňal Lipták z maku.   Mala o rok staršiu, predčasne rozkvitnutú sestru, omamnú ružu, do   ktorej sme sa všetci zaľúbili po uši a poriadne sme zmastili   študenta, čo nám ju odlúdil. Lež kvôli nej sme nikoho zbiť nemuseli,   nikto na ňu nepozrel s obdivom a túžbou. Sťa by jej nebolo, tak   rástla a žila medzi nami.
    </tei:p>
    <tei:p>
     Naša „dospelosť” sa začínala nástupom do práce. Dvoch troch   zlákali „diškrécie” a dali sa na holičstvo, niekoľkí sa uchytili v   zámočníckych dielňach, iní za pultami obchodov, no väčšina vstupovala   do života v šľapajach svojich otcov – s kanvičkou v ruke vstupovali   každé ráno do vrát fabriky. Keď sme už boli šestnásťročnými chlapmi   (medzi nami sa nikdy nepoužívalo slovo „muž”), postavili sme si   spoločnú, skromnú chatu na Grúni a chodievali sme ta večer každú   sobotu, spievali sme pri táboráku trampské piesne a s nesmelou,   tajenou nádejou sme kládli hlavy do lona našich pomyselných i   skutočných lások. A ona, ona sedela vždy sama, nik po nej netúžil,   nik sa do nej nezaľúbil, nikto ju nemal rád. Jej vrstovníčky vyspeli   prv ako my, chodili so staršími, dievky, čo chodili s nami na výlety,   boli už iné, mladšie než družky našich detských hier. Iba ona zostala   verná nášmu kruhu, nevidená, skromnučká a tichá. Trpeli sme ju medzi   sebou, či už zo zvyku, či preto, že nikomu nezavadzala.
    </tei:p>
    <tei:p>
     Volala sa Mária, ale my sme ju od malička nazývali Maňa, Maňa s   krátkym a suchým ,,a”.
    </tei:p>
    <tei:p>
     Na zábavách, na našich gramofónových „čajoch” v robotníckom dome   sme s ňou tancovali iba z povinnosti a nebol to ver nijaký pôžitok,   veď sa držala ani drevená lata, vždy v akomsi napätom strehu, vždy   úzkostlivo dbajúca, aby sa nedostala do blízkosti tanečníka. A keď   sme sa vracali zo zábav domov pritúlení v dvojiciach a ktorýsi – a   taký sa vždy našiel – nemal koho odprevádzať, bolo akýmsi zákonom   nášho kruhu odprevadiť Maňu. Taký nešťastník šiel povedia nej,   neopovážil sa ju chytiť za ruku, ledva padlo medzi nimi slovo.
    </tei:p>
    <tei:p>
     Keď sme boli „chlapi medzi sebou” a vystatovali sme sa svojimi,   poväčšine vymyslenými víťazstvami a robili sme bilancie opätovaných i   neopätovaných ľúbostí, jej meno nepadlo nikdy. Jej družky už   vystriedali milencov, už sa povydávali, už rodili deti. Maňa bola   ešte stále neprístupnou pannou. Jej odmietavý chlad udržoval nás na   tri kroky od nej.
    </tei:p>
    <tei:p>
     Ako dospievala, stala sa prehnane nábožnou. Jej otec bol neznaboh   a musela doma znášať veľa posmechu a príkoria, že vytrvale   navštevovala kostol. Ešte väčšmi sa uzavrela do seba, pokladali sme   ju za beznádejný prípad a bola príťažou našej veselej   spoločnosti.
    </tei:p>
    <tei:p>
     Nečudovali sme sa ani veľmi, keď sme sa dozvedeli, že sa zaľúbila   do starého, vyžitého chlapa. Zverila sa so svojím nedôstojným pomerom   ktorejsi našej družke a život medzi nami sa jej stal utrpením.   Zraňovali sme ju narážkami i otvoreným výsmechom. Čoraz väčšmi sa nás   stránila, až napokon zostala sama, samotinká. Vyhýbala ľudom, najmä   potom, čo skončilo jej neradostné poblúznenie. Chodili sme okolo nej,   ale nikto ju už nezval na sobotu do chaty, ani na zábavu, ani na   kúpalisko. Raz som ju videl – ďaleko od našich obľúbených miest, vo   vrbine pri rieke. Ta sa chodievala kúpať, ďaleko od všetkých. Opatrne   som sa vzdialil, aby som sa vyhol iste obojstranne trápnemu   stretnutiu. Už sme ju ani nespomínali, ani nebrali na vedomie; ak,   tak sme nad ňou iba mávli rukou. Beznádejný prípad…
    </tei:p>
    <tei:p>
     Kam sme len oči dali, že sme nevideli, ako to nenápadné, nemotorné   dievča rozkvitá na krásnu ženu! Nie, nevideli sme, ako jej tvár   nadobúda ušľachtilé črty, ako sa naplňujú životným poznaním jej   hlboké, melanchóliou podfarbené oči, nevideli sme žiadostivú mäkkosť   jej úst a dokonalú pravidelnosť štíhlej, pružnej postavy. Nebadane   rozkvitla, opomíjaná nami, na krásnu, mladú ženu. My sme ju však   nevideli, nechápali. Sama si bola tiež na vine: jej zakríknutá   skromnosť, jej umenie byť vždy tichou a nenápadnou, jej uzavretosť a   akási vrodená nešikovnosť v obliekaní a napokon jej vzdorná hrdosť,   to boli hrádze, ktoré nikomu z nás nedovolili nazrieť do jej vnútra.   Nielen my, čo sme jej privykli – nikto z mládencov v meste nepobadal,   že táto mladá žena je stvorená pre hlbokú lásku, na ktorej možno   budovať s dôverou trvalé životné šťastie. Pravda, boli to časy   znehodnotených pojmov. Slová strácali svoj rýdzi zmysel a ideály   prestali byť ideálnymi. Veď sme už pohrdli sami sebou. Boli sme Clark   Gablami a Garry Coopermi, ako boli generácie pred nami Roman   Novarrami a Tom Mixami. Hollywood vytváral nám vzor mužov a   sacharínovú krásu hollywoodskych hviezd sme povýšili na ideál krásy.   Chodili sme do kina obdivovať odpornú Mae West, tlieskali sme jej,   opakovali sme reklamné nezmysly, že Jean Harlow je „wamp číslo   jedna”, na „Veľkého Ziegfelda” bolo už niekoľko týždňov vopred   vypredané. Náš život? Oh, akýže to len bol život v porovnaní s bájnym   životom rodokapsových hrdinov? Tieto obludné pokrúteniny prenikli aj   do našej Marxovej ulice, ba sem prenikli veľmi hlboko. Nám   predovšetkým bola určená všetka tá pochybná nádhera, my sme mali byť   a aj sme boli jej hlavnými konzumentami. Nás chceli oklamať,   osprostiť a darilo sa to nie bez úspechu. Nejeden z nás už pocítil na   sebe váhu a nepríjemnú tuposť obuška, ale naším vzdelaním bol   Rodokaps a životným snom nejedného bol – gangster.
    </tei:p>
    <tei:p>
     A svet vybudovaný na takýchto nepravdivých hodnotách sa   nezadržateľne rútil. Musel sa zrútiť, muselo prísť husté sito očisty,   aby sa napokon vedelo aspoň to, kto je kto.
    </tei:p>
    <tei:p>
     V takej nadvláde podvodných hodnôt nemala Maňa nádeje. Po jej   vytriezvení z nešťastnej, neprirodzenej a jedinej lásky k nehodnému   človeku bola v našich očiach skôr už len tôňou ako bytosťou. My,   slepí, sme si nevšimli, že v jej tichosti a nenápadnosti sa skrýva   nesmierna sila. Vo svete podvodných pozlátok sme nevedeli postrehnúť   rýdzosť jej bytosti.
    </tei:p>
    <tei:p>
     Prišiel čas odchodov a rozchodov. Odchádzal som ako mnohí iní.   Lúčil som sa, ako sa lúčievalo – s biedou v duši a „vždy s úsmevom”.   Obišiel som už všetkých a potom som v rozpakoch zastal pri ich   dverách. Mám? Nemám? Zvíťazilo moje slušnejšie ja – napokon aj ona   bola časťou nášho detstva a dospievania. Nie z potreby, nie z   prekypenia citov – len tak zo slušnosti som stisol kľuku,   neočakávajúc nič. Bola doma sama, česala sa pred zrkadlom. A tu   zrazu, v zrkadle, v mihu, kým sa obzrela, postrehol som, čo sme po   dlhé roky nepobadali, čo nevidel a netušil nikto – že táto mladá,   dvadsaťročná žena je krásna a čistá a hodná veľkého šťastia, že je   schopná celkom inej lásky, než boli filmové náhradky tohto slova, že   je to diamant pohodený v popolavej šedi našej ulice, diamant   neblýskavý, neobrúsený, ale rýdzi a čistý.
    </tei:p>
    <tei:p>
     Strhla sa, keď ma zbadala. Tvár jej zmeravela v starom, prísnom   výraze. Akoby zhodila zo seba všetko, čo nemal iný vidieť, čo   skrývala len pre seba a kto vie pre koho ešte…
    </tei:p>
    <tei:p>
     – Už som myslela, že ani neprídeš… – povedala mi. Reč sa mi   zasekla, iba som sa díval, díval ako človek upútaný obrazom, okolo   ktorého chodil dlho bez povšimnutia a nečakane objavil v ňom   nesmiernu krásu.
    </tei:p>
    <tei:p>
     – Čo sa tak na mňa dívaš? – opýtala sa s úzkosťou a ani mne nebolo   dobre, cítil som sa, ako by ma prichytili pri zlom čine.
    </tei:p>
    <tei:p>
     – Ja… ja… – zajakal som sa, – si krásna, Maňa. Krásna si.
    </tei:p>
    <tei:p>
     V melancholických očiach jej čosi potemnelo – na chvíľu, na   chvíľočku sa potiahli vlhkým leskom, sklonila hlavu a na ústach sa   jej mihol úsmev, aký som u nej nikdy predtým nevidel. No, ihneď sa   spamätala a bola zase takou ako zvyčajne. Povedala s neskrývanou   trpkosťou:
    </tei:p>
    <tei:p>
     – Nemusel si ani prísť, Michal, povedať mi toto – teraz.
    </tei:p>
    <tei:p>
     Už som sa nezdržal. Musel som vykríknuť:
    </tei:p>
    <tei:p>
     – Slepý som bol, Maňa! Všetci sme boli slepí! Veľmi sme ti   ublížili.
    </tei:p>
    <tei:p>
     Pozerala na mňa pokojne a dlho. Nezniesol som jej pohľad.
    </tei:p>
    <tei:p>
     – Hej… – povedala tíško. – Ubližovali ste. Dlho. Celé roky. Od   malička. Zlí ste boli.
    </tei:p>
    <tei:p>
     A roky sa vracali v jej slovách, roky krívd v nich boli.
    </tei:p>
    <tei:p>
     – Možno, Maňa, Mária, možno neprišiel ešte tvoj čas. Iste   neprišiel a iste ho stretneš.
    </tei:p>
    <tei:p>
     – Čo stretnem? Koho?
    </tei:p>
    <tei:p>
     – Šťastie, veľké a trvalé, také, akého si hodna, aké si   zaslúžiš!
    </tei:p>
    <tei:p>
     – Nie. Viem, že nie. Prichádza čas inakší, nesúci pre šťastie.   Moje šťastie potrebuje úrodnú pôdu, rozkvitnutý sad, inakší svet.   Roky, čo ubehli, boli suché a nevľúdne, a roky pred nami budú rokmi   samoty a hrôzy.
    </tei:p>
    <tei:p>
     – Prídu aj inakšie, Maňa, Mária, príde aj tvoj čas.
    </tei:p>
    <tei:p>
     Opäť na mňa pozrela čudným melancholickým pohľadom. Opäť iba na   chvíľu a zase sa zjavil pochybovačný úsmešok.
    </tei:p>
    <tei:p>
     – Myslíš? Myslíš, že príde? Neskoro je Michal. Je neskoro.   Rozhodla som sa.
    </tei:p>
    <tei:p>
     Neodvážil som pozrieť na ňu. Neodvážil som sa opýtať, ako sa   rozhodla. Tu sme čosi zbabrali, nenapraviteľne zbabrali.
    </tei:p>
    <tei:p>
     – Tiež odídem…
    </tei:p>
    <tei:p>
     – Kam?
    </tei:p>
    <tei:p>
     Chvíľu mlčala. A nečakane zašepkala:
    </tei:p>
    <tei:p>
     – Do Levoče. K milosrdným sestrám.
    </tei:p>
    <tei:p>
     Kričať sa mi chcelo. Nie, nikdy! To sa nesmie stať. Túto čistú   krásu, hlbokú, cítiacu dušu, toto mladé, pružné telo, tieto oči   nesmieš zapredať, utratiť, umele umŕtviť, zničiť! Voľačo by chýbalo   svetu, keby ťa nebolo, krása by ochudobnela, mladosť by osirela…
    </tei:p>
    <tei:p>
     – Aj ja som chcela ľúbiť, Michal! Aj ja som mladá. A musela som sa   dívať, ako držíte okolo drieku moje priateľky, ako ich hladkáte večer   pri ohni a nedbali ste, že všetko vidím a nepýtali ste sa, ako mi je.   Myslíš, že som ťa nevidela vtedy pri rieke, ako si sa ukradomky   stratil, ako by som bola prašivá? Myslíš, že sa na to dá   zabudnúť?
    </tei:p>
    <tei:p>
     Hej, kričať sa mi chcelo, ale nepovedal som nič, mlčal som. Len   som skočil k nej, nevzpierala sa, keď som jej pobozkal vrúcne dlane   na rozlúčku. Vybehol som. Hlboko do srdca sa mi vrezala ľútosť. Nie   nad sebou, ani nad ňou. Tak – nad celým usporiadaním tohto sveta.   Všetci sme boli akosi pokrivení, len málo ľudí vyrástlo priamo a   stojí pevne na zemi. Aj našu, Marxovu ulicu, zasiahol a doráňal   luhajúci čas. Pobozkal som jej dlane na rozlúčku a potom som sa vonku   díval, ako snímajú z plota smaltovanú dosku s bielym nápisom v modrom   poli. Nechcú mať Marxovu ulicu a ktovie, ako ju pomenujú. Potom išiel   vlak – ale kam? V ušiach mi zneli Manine slová, i vo výčitkách príliš   jemné a neubližujúce, príliš ušľachtilé napriek krivdám a zlám, ktoré   sme jej spôsobili.
    </tei:p>
    <tei:p>
     Jej obraz mi splynul s iným, s tým, ako snímali tabulu z plota. V   rachote rútiaceho sa sveta a klamstva nadobudli pojmy a symboly svoje   pravé hodnoty. Kdesi bola vlasť a vlasť – komu je čím? Je slovom, či   je skutkom? Je abstraktnou vidinou, či je konkrétnou predstavou   bútľavej vŕby, sklonenej nad riekou nášho detstva? – Až neskoršie som   pochopila, zrazu a navždy. Je taká ulica, zasypávaná fabrickým   popolom, hoc šedivá a nevľúdna, ale nesmierne milá a dobrá. Bola nám   materou, bola nám láskou – a mne bola pohľadom očú, očú krásnych, čo   svietia človeku na cestu i vtedy, keď už zmizla tvár a fyzické   rozmery spomienky… A ja som bol šťastnejší než mnohí iní. Nosil som v   sebe ustavične taký pohľad, i keď už tvár zanikla v stretnutiach s   tisícami tvárí, i keď už slová a myšlienky, ktoré som za nimi   vycítil, prestali mať platnosť úzku a nadobudli hodnotu širokú a   všeobecnú. A keď som si – tak často – opakoval sám pre seba slová   onej čudnej rozlúčky, a keď som už aj nachádzal východisko z marastu   žitia, vedel som, Maňa, Mária, skalopevne som vedel – nie veril,   nielen cítil, ale vedel – nepôjdeš ty do Levoče, Maňa, Mária!   Nepôjdeš ty do Levoče, lebo ty si na inšie stvorená, lebo prišiel čas   činov, akých si schopná len ty, lebo vieš oveľa viacej dávať a v   tomto svete víťazí láska dávajúca. A nielen tvoje šťastie, ale aj   moje, aj nás všetkých zo všetkých Marxových ulíc na svete potrebuje   úrodnú pôdu, rozkvitnutý sad. A nikdy nie je neskoro! Nikdy nie je   neskoro!
    </tei:p>
    <tei:p>
     Potom som ju hľadal. Moja prvá cesta viedla tam, do Marxovej   ulice, ktorá sa už zase tak volala. Domy sa mi pozdávali akési   menšie, dvory užšie a kvitol na nich nezničiteľný rumanček; neprišli   už obecné povozy a nikdy viac už neprídu zadúšať zelený koberec   riečnym štrkom.
    </tei:p>
    <tei:p>
     Zaklopal som chvatné, nedočkavo a smelo. Dvere mi otvorila cudzia   žena. Kriskovci? Kdeže, tí už tu nebývajú, odsťahovali sa do iného   mesta. Cudzia žena ani nevie, do ktorého mesta, veď ich ani v živote   nevidela, ani nepoznala. Azda budú voľačo vedieť susedia…
    </tei:p>
    <tei:p>
     Šiel som, klopal som od dvier ku dverám a susedia vedeli. Susedia   ma všade vítali. Dopočuli sa chýrov kadejakých, vraj už tiež nie som   medzi živými. Ranená je Marxova ulica, veľa mŕtvych sa díva z jej   oblokov a postáva na podstienkoch. Janko Siták už nie je medzi nami a   Béla Kubis a Maťo Dolniak, a Jožo Ryšiaň. Milo Brna? Či neviem, kde   je Milo Brna? Pravdaže, skade by som aj vedel? Je kapitánom a žije   kdesi v Prahe, hja, bratku, to nie je len tak, chcieť premeniť   Marxovu ulicu na ulicu Tuku Bélu! Tá sa vie aj brániť! Všetci boli   partizánmi, a nie hocijakými! Aj chorí išli!
    </tei:p>
    <tei:p>
     Ach, ozaj, Kriskovci! Či som nepočul? Ťažko na nich doľahla Vojna.   Otec – to vari viem —- bol komunista a bol ťažko chorý. Zomrel v   štyridsiatom druhom v Ilave. Tá... tá. ..., ktorej v ulici ani na   meno nevedia prísť… hej, tá najstaršia, Beta, celkom sa spustila.   Hej, pamätám sa, od štrnástich rokov sa vláčila s mládencami. Pravda,   nebolo to v našej ulici výnimočné, ale ona, švandra, s Nemcami   odišla, dievka z takej poriadnej rodiny… no a matka s tou najmladšou,   s Naďou, odsťahovali sa do Trenčína, či do Trnavy, k rodine…
    </tei:p>
    <tei:p>
     Mária? Aká Mária? Ach, Maňa, ozaj, veď sa ona volala vlastne   Mária… Či o tom nič neviem? Pravdaže, nemôžem vedieť, veď som vtedy   odišiel a krátko nato zavreli jej otca. Bolo to vždy také chúďa, také   čudácke dievča, ktože by to bol v nej hľadal? Nikto v ulici nemal ani   potuchy, že je spojkou, až keď ju zavreli. Potom bola v povstaní.   Ošetrovateľkou? Kdeže! Komisárom otriadu bola, bojovala so zbraňou v   ruke. A bola statočnejšia ako všetci chlapi z ulice. Keď Nemci   obsadili mesto, mnohí chlapi sa vrátili z hôr domov, ale naši z ulice   vytrvali, odišli hlbšie do hôr. No a na Grúni ich obkľúčili. Tam   padli tí pätnásti a tam zahynula vari aj ona. Jej mŕtvolu nenašli,   ale od tých čias o nej niet zprávy. Ktovie, čo je pravda. Vlaky ešte   nechodia, pošta nefunguje a teraz tu nie je nikto z tých, čo sa   prebili z obkľúčenia, rozlietli sa, orli. A Milo Brna je teraz   kapitánom. Mal by som ho vyhľadať, keď žijem v Prahe. Veď takých   kapitánov veľa niet. Ten by mi azda mohol voľačo povedať aj o Mani.   Odvážne dievča, a vždy sa zdala taká utiahnutá a slabučká! Tá vojna,   čo len porobila s ľuďmi! Slabých povýšila, mocných ponížila. Ale tu,   v ulici, nebolo tchorov, tu nie! Dojedného išli do zbrane. A ťažko sa   dýchalo po celý ten čas!
    </tei:p>
    <tei:p>
     Vyšiel som na Grúň a hľadal som ju. Volal som – Maňa, Mária! Maňa,   Mária! Postál som pri skalnej mohyle, kde padli kamaráti. A potom – v   tých rušných časoch, plných udalostí a zhonu, potom prebolelo. Nie,   nezabudol som, len – prebolelo.
    </tei:p>
    <tei:p>
     Asi o rok som stretol na pražskej ulici kamaráta, kapitána, akých   veľa niet – Mila Brnu, toho, čo býval vždy vodcom našich výprav, a   bol najlepší z nás. Pýtal sa ma, či som ženatý a ja som povedal, že   áno, pýtal sa ma, či mám deti a ja som mu povedal, že by to bolo   priskoro, a ja som sa ho tiež spýtal, či je ženatý a on tiež povedal,   že áno, aj decko má trojmesačné a celkom sa podobá na ženu. Povedal   som mu, že pokiaľ viem, býval vždy v dievčencoch prieberčivý a on sa   smial, že však aj zostal a potom mi povedal akoby trocha v   pomykove:
    </tei:p>
    <tei:p>
     – Žena ťa často spomína.
    </tei:p>
    <tei:p>
     Zachvel som sa. Cítil som, ako v tvári červeniem. Ale to trvalo   len chvíľu.
    </tei:p>
    <tei:p>
     – Kto? Koho si si zobral?
    </tei:p>
    <tei:p>
     Ale on, aby som vraj hádal, že tri razy smiem, napokon ma pozval k   sebe, vraj uvidím a možno budem veľmi prekvapený. Ale ja som už   nemohol byť nijako prekvapený, bol som iba naradostený, že je tu, že   žije. To ani nebolo možné, aby zahynula! To sa nesmelo stať! To len   ja som uveril a tiež nie celkom! A ona, ona bola tiež najlepšou z   nás, ba bola lepšou, Milo Brna, ako ty!
    </tei:p>
    <tei:p>
     A predsa ma prekvapila. Podala mi obe ruky a privítala ma:
    </tei:p>
    <tei:p>
     – Čakala som ťa, Michal. Vedela som, že prídeš.
    </tei:p>
    <tei:p>
     Pobozkal som jej dlane, ako voľakedy, v takýchto prípadoch sa to   vari smie. A bola krásna, oveľa krajšia, než som si ju vedel   predstaviť.
    </tei:p>
    <tei:p>
     – No, to by si si nebol pomyslel, že toto je naša Maňa… –   pochválil sa vlastnícky hrdý kapitán.
    </tei:p>
    <tei:p>
     A Mária, sťa by vedela, na čo myslím, pozrela na mňa tak akosi   múdro a vďačne.
    </tei:p>
    <tei:p>
     – Dobre, že si vtedy prišiel, Michal! Dobre, že si prišiel. Mal si   pravdu. Prišiel môj čas…
    </tei:p>
    <tei:p>
     Prišiel. Prišiel čas všetkých, ktorí si ho vedia vážiť. Ach, ako   nám tej noci chutilo víno, ako sme boli radi, že sme spolu, my deti   Marxovej ulice! A Maňa, naša Mária, bola najzhovorčivejšia a   najšťastnejšia a najlepšia z nás. Žiarila, ani jemnou, citlivou rukou   vybrúsený hýrivý diamant...
    </tei:p>
   </tei:div>
   <tei:div type="chapter">
    <tei:head>
     MARXOVA ULICA
    </tei:head>
    <tei:p>
     Pekná Francúzska sa vyklonila z okna a vzdychla:
    </tei:p>
    <tei:p>
     – Mon dieux, mon dieux, encore un pont...
    </tei:p>
    <tei:p>
     Nikto nevedel po francúzsky, ale všetci rozumeli, čo hovorí. Vlak   stál a vonku pobehoval a kričal sprievodca:
    </tei:p>
    <tei:p>
     – Všetko vystúpiť! Všetko vystúpiť!
    </tei:p>
    <tei:p>
     Cestujúci pozoskakovali zo striech vagónov, lenivo a mrzuto,   zavadzajúc jeden druhému, teperili sa z vozňov páchnucich potom.   Nikomu neprišlo na um opýtať sa peknej Francúzsky, prečo cestuje   kamsi na východ, keď jej vlasť je na opačnej strane. Všetko bolo   akosi samozrejmé. Ľudský slovník sa scvrkol na niekoľko desiatok   výrazov, ktorým rozumeli všetci. Mala pravdu, tá pekná Francúzska.   Zase most. Čo inšie by to aj mohlo byť? Vtedy nepremávali vlaky zo   stanice do stanice, ale od mosta k mostu. Teda zase most. A po ňom   príde iný, a ešte jeden. A ešte jeden…
    </tei:p>
    <tei:p>
     V Milochove boli mosty dva. Pekné, železné, oblúkové. Oblúky sa   zrútili do rieky, trčali z nej došklbané traverzy a kýpte pilierov   Kusy železa sa váľali po brehu. Milochovské mosty sa stali   križovatkou Európy. Tisíce ľudí táborilo na jednom brehu rieky,   tisíce na druhom. Vysedávali, vylihovali tu celé hodiny, v hlúčkoch i   osamotení. Čakali na vlak. Každý strážil svoj skromný majetoček, na   ktorý sa aj tak nikto neulakomil. Tí šťastnejší, čo mali chlieb,   núkali menej šťastných. Núkali bez slova a nečakali vďaku. Francúzski   robotníci, anglickí zajatci, ukrajinské dievky, poľskí rukojemníci,   maďarskí židia, dôstojníci a vojaci niekoľkých armád, dedinské   ženičky s batohmi… blúdili tu ľudia v pruhovaných handrách, podaktoré   ženy s ostrihanými hlavami len horko-ťažko skrývali svoju nahotu pred   svetom. Také boli tábory pri všetkých zničených mostoch v Európe.
    </tei:p>
    <tei:p>
     Akýsi chlap sa vydriapal na spleť dodrúzganého železa a s výkrikom   skočil do rieky. Ktože to bol? Prečo sa mu zrazu odnechcelo žiť, keď   doteraz vydržal? Nikto to nevie. Všetci ho ľutujú, ale nikto nevie.   Možno sa tu pri tomto moste dozvedel, že už nemá nijaký domov, nijakú   rodinu…
    </tei:p>
    <tei:p>
     Kdesi na druhom konci rozsiahleho táboriska ktosi kričal:
    </tei:p>
    <tei:p>
     – Lekára! Lekár! Nie je tu niekde lekár?
    </tei:p>
    <tei:p>
     Akože by nebol? Ako by tu nemal byť akurát lekár, keď sú tu toľkí   iní? Dvaja vstali, nie dvaja – traja.
    </tei:p>
    <tei:p>
     – Žena rodí. Preboha, pomôžte!
    </tei:p>
    <tei:p>
     Neďaleko rodičky umieralo na udupanej tráve dievča. Dievčatko,   štrnásťročné, mladučké. Umieralo bez lekára a bez vzdychu. Starec,   ktorý jej držal hlávku v rukách, odháňal zvedavcov od smutného   miesta. Odháňal ich rečou neznámou a všetci mu rozumeli. Zrazu   prestal odháňať, opatrne položil hlávku mŕtvej na trávu a vstal.   Svojou neznámou rečou poprosil, aby mu pomohli pochovať mŕtvu. Niekto   priniesol prikrývku, dievčatko zabalili do nej a zrazu tu boli – kde   sa len vzali? – lopaty. Obďaleč vykopali hrob a vztýčili nad ním   neumelý kríž. Dvaja farári sa modlili za dušu zosnulej – katolícky a   luteránsky – za dušu židovského dievčatka.
    </tei:p>
    <tei:p>
     O kus ďalej otvoril ktosi prederavenú kartónovú škatuľu a vytiahol   z nej dvoch prestrašených králikov.
    </tei:p>
    <tei:p>
     – Čože ich, chúďatá, budem vláčiť po svete? Pozývam vás, ľudia   dobrí, na obed.
    </tei:p>
    <tei:p>
     Zabili králikov, stiahli, upiekli na kuse drôtu a potom zistili,   že nemajú soľ. Akože bez soli?
    </tei:p>
    <tei:p>
     – Kto má trochu soli? Kto má soľ?
    </tei:p>
    <tei:p>
     Našli sa, čo mali. Viacerí mali soľ. Osolili upečených králikov a   mali sa dobre.
    </tei:p>
    <tei:p>
     Známi sa tu stretávali a odovzdávali si pozdravy, ktoré nikto   neposlal, oznamovali si novinky, zprávy, vymieňali zážitky skromné a   desivé, preklínali vojnu, tešili sa, že je po nej a že žijú.
    </tei:p>
    <tei:p>
     Na vratkej lávke cez spleť dotrhaného železa prechádzali ľudia z   ľavého brehu na pravý a z pravého na ľavý. Stred lávky postál akýsi   chlap. Ľudia chceli prejsť a on im zavadzal.
    </tei:p>
    <tei:p>
     – Hej, vy tam, nazdávate sa, že ste sám na svete?
    </tei:p>
    <tei:p>
     Chlap sa začudovane obzrel. Volajú na neho? Iste, akosi sa   pozabudol, keď sa zadíval do mútnej rieky. Čože oni vedia, čo pre   neho táto rieka značí!
    </tei:p>
    <tei:p>
     – Prepáčte, – ospravedlňoval sa. Pred ním i za ním zaznel hlasitý   smiech.
    </tei:p>
    <tei:p>
     – Nech sa smejú – pomyslel si, – smiať sa je dobre.
    </tei:p>
    <tei:p>
     Onedlho zmizol v húfe ľudí na ľavom brehu. Potom ho videli celkom   na okraji tábora. Neskôr opatrne prekračoval spáčov v ľudskom klbku   uprostred lúky. Obzeral sa napravo, naľavo, skúmavo sa díval ľudom do   tváre. Čo hľadal? Nič. Keby ste sa ho opýtali, čo hľadá, odvetil by   vám:
    </tei:p>
    <tei:p>
     – Nič.
    </tei:p>
    <tei:p>
     Obišiel už celé táborisko. Len-len že sa nepotkol o peknú   Francúzsku. S úsmevom a posunkom ho zvala, aby si prisadol.   Odmietol.
    </tei:p>
    <tei:p>
     – Pas du temps – odvetil začudovanej dievke v jej rodnej reči a   poberal sa ďalej. Zazdalo sa mu, že tam, na druhom konci táboriska,   vidí známeho. Rozbehol sa, po chvíli sa nerozhodne zastavil,   nechápavo krútil hlavou a opäť sa vliekol od človeka k človeku a opäť   sa všetkým pátravo díval do tvárí. Čo je mu? Či nie je unavený? Mal   by si sadnúť, aspoň odpočinúť si na chvíľu. Nič mu nie je. Unavený   je, ale nesadne si. Hľadá. Keby ste sa ho opýtali, čo hľadá, odpovie   vám:
    </tei:p>
    <tei:p>
     – Nič.
    </tei:p>
    <tei:p>
     Koľko už prešiel takýchto táborov! Koľkých neznámych oslovil   cudzím krstným menom! Je nemožné, aby kohosi nestretol. Nie je to   možné v takých časoch, leda žeby…
    </tei:p>
    <tei:p>
     – Páleš! – vykríkol zrazu, triumfálne, úzkostlivo,   oslobodzujúco.
    </tei:p>
    <tei:p>
     Oslovený zdvihol hlavu. Nechápal. Tak sa volá, ale… kto je tento   cudzí človek? Podobnú tvár už možno dakedy videl, ba videl celkom   iste, ale kde, kedy, za akých okolností?
    </tei:p>
    <tei:p>
     Aj chlap pred ním zaváhal. Žeby sa opäť, ako už tak často, mýlil?   To nie je možné. Nie je to možné.
    </tei:p>
    <tei:p>
     – Nepoznávaš ma? Pravda, veľmi som sa zmenil. To som ja, Lojzo   Kuria…
    </tei:p>
    <tei:p>
     Oslovený nedal najavo nijakú radosť, ani prekvapenie.
    </tei:p>
    <tei:p>
     – Ah, Lojzo. Ozaj si sa zmenil, nebol by ťa poznal. Sadni si…
    </tei:p>
    <tei:p>
     Sedeli. Páleš otvoril kufrík, taký pekný kožený kufrík a vytiahol   z neho slaninu, vajíčka a chlieb.
    </tei:p>
    <tei:p>
     – Jedz, koľko vládzeš… – núkal.
    </tei:p>
    <tei:p>
     Sedeli a jedli. A mlčali, len kedy-tedy utrúsili slovko.
    </tei:p>
    <tei:p>
     – Ale ťa doriadili, bratku!
    </tei:p>
    <tei:p>
     – Doriadili.
    </tei:p>
    <tei:p>
     – To nič, spravíš sa. Bol si chlapák.
    </tei:p>
    <tei:p>
     – Hej, bol.
    </tei:p>
    <tei:p>
     – Potúž sa. Je pravá, nijaká lavórovica.
    </tei:p>
    <tei:p>
     Chlap sa potúžil. Bol by urobil všetko, čo mu Páleš povie. Všetko,   všetko urobí, lebo tak dlho už voľakoho hľadal! Tak dlho hľadal a   teraz nemá dosť odvahy. Čo to vravel Páleš? Nijaká lavórovica? Čo to   je lavórovica? Ale nech, keď Páleš vraví, že to nie je lavórovica,   tak nie je. A Páleš má na nohaviciach vyhladené puky, to značí, že   môže byť všetko v poriadku. Aj on mával kedysi puky vyhladené. Ba   akoby sa vynímali puky na nohaviciach, čo má teraz na sebe?
    </tei:p>
    <tei:p>
     Sedeli a jedli. Pálešov kufrík akoby nemal dna. Zrazu len z neho   vykuklo husie stehno. Kedyže jedol Lojzo posledný raz husie stehno?   Keď sa ženil. Keď si bral Máriu…
    </tei:p>
    <tei:p>
     Aha, Mária… kedyže už začne tento Páleš rozprávať o Marxovej   ulici? Nechce sa mu akosi a Lojzo sa nepýta. Nemôže. Tak rád by sa   opýtal, ale nemôže. Keby už začal Páleš sám!
    </tei:p>
    <tei:p>
     V diaľke zahvízdal vláčik, tiahlo a dlho. Ľudia povyskakovali a   bežali ku trati. Vyskočil aj Páleš.
    </tei:p>
    <tei:p>
     – Počkaj! Neutekaj! Ešte si mi nepovedal…
    </tei:p>
    <tei:p>
     Páleš nič. Páleš beží, nemá chuť zhovárať sa. Kufrík sa mu v behu   otvoril, dobroty z neho povypadúvali, ale on nedbá, len beží.
    </tei:p>
    <tei:p>
     – Mária! Čo Mária? – dobiedza chlap za ním.
    </tei:p>
    <tei:p>
     – Neviem… – odpovedá Páleš v behu. – Odišiel som z ulice už v   tridsiatom ôsmom, odvtedy som tam nebol. Neviem…
    </tei:p>
    <tei:p>
     Chlap zostal stáť. Načo sa len držal toho Páleša, keď už toľké   roky nebýva v Marxovej ulici? Možno zatiaľ prepásol niekoho iného, čo   by mu všetko vyrozprával…
    </tei:p>
    <tei:p>
     Zachmúrený sa vyškriabal na strechu vagóna. Vláčik sa pohol, ale   opäť zastane. Každý vie, kde zastane. Pri najbližšom zničenom moste.   Páleš… či naozaj už nebýva v ulici? A čo, ak je to iba výhovorka, ak   chcel len voľačo zatajiť? Po ôsmich rokoch stretol prvého známeho… a   takto to dopadlo… eh, vojna! Ako všetko zamotala! Kedysi boli dobrí   kamaráti s tým Pálešom!
    </tei:p>
    <tei:p>
     II
    </tei:p>
    <tei:p>
     Eh, vojna! Ako zamotala osudy ľudí! Lojzo Kuria bol v nej dlhšie   než všetci ostatní. Lojzovi sa začala vojna vtedy, keď na chlapov z   chemickej opäť raz udreli žandári na námestí. Jednému Lojzo rozbil   železnou rúrou helmu aj s lebkou. Stihol ešte zaskočiť k Mariene a   povedať jej:
    </tei:p>
    <tei:p>
     – Ak to bude dievča, nech sa volá Mária, ak chlapec, nech sa volá   Lojzo…
    </tei:p>
    <tei:p>
     Na rieke Ebro musel o tom rozprávať znovu a znovu. Na rieke Ebro   sa krv cedila z tisíc rán, padali aj tí aj tí, mŕtvych nikto nerátal,   ale v prestávkach medzi bojom, na postoch, v bunkroch, či v lazarete   musel Lojzo rozprávať vždy znovu a znovu, ako toho žandáriska ovalil   rúrou a všetci, čo ho počuli, súhlasili, že to urobil majstrovsky a   správne, aj s tým dodatkom, že dievča sa má volať Mariena a chlapec   Lojzo. Aj Lojzo vedel, že urobil správne. Hej… vtedy sa pre neho   začala vojna…
    </tei:p>
    <tei:p>
     Na rieke Ebro ho počúvali radi aj ti, čo ho počuli už nie po prvý   raz. Keď bolo smutno, keď premáhala ľudí únava, keď sa ich chytala   beznádej, keď sa zdalo, že už nemôžu vydržať viac, vtedy začal Lojzo   rozprávať:
    </tei:p>
    <tei:p>
     – Vyšli sme z Marxovej ulice, niesli sme červenú zástavy a tak sme   dopochodovali na námestie. A tam už žandárov, ani múch…
    </tei:p>
    <tei:p>
     Na rieke Ebro sa stala Marxova ulica slávnou a dôverne známou.   Stala sa ľudom bez domova domovom. Stala sa čímsi krásnym a   milým.
    </tei:p>
    <tei:p>
     Neskôr, keď už neboli na rieke Ebro, Lojzo vliekol cez Pyreneje na   chrbte raneného Taliana. Talian nariekal a Lojzo ho tešil, ako   vedel.
    </tei:p>
    <tei:p>
     – Čuš, Pikolo! Neboj sa nič, bude z teba chlapák! V Marxovej ulici   všetky dievky budú za tebou šalieť. Hej, Marxova ulica, Marxova   ulica, bratku!
    </tei:p>
    <tei:p>
     Taliana pochoval v Pyrenejach a ešte iných pochoval, kamarátov.   Pochovával v Larune, v Bordeaux, a tam hore v Meklenbursku ich   zostala už len hŕstka. Tam hore na brehu Baltického mora sa   rozprestieral zlopovestný „Moor”. Sem zavliekli interbrigadistov do   tábora s nápisom na bráne:
    </tei:p>
    <tei:p>
     – Arbeit macht frei.
    </tei:p>
    <tei:p>
     Sú miesta, o ktorých každý vie: volajú sa Buchenwald a Dachau a   Mauthausen. Sú miesta, ktoré sa volajú Osvienčim a Majdanek a   Birkenau. Sú miesta, o ktorých každý nevie, o ktorých vie len   málokto. Bolo takých miest viac a jedno z nich sa volalo „Moor”.   Španielski interbrigadisti, ktorí tam boli a žijú, by vám mohli veľa   rozprávať, aké to bolo miesto.
    </tei:p>
    <tei:p>
     Chlapi sa tam brodili v soli. Soľ im zožierala kožu, štípala v   popukaných ranách, prehrýzala sa k mäsu. Soľné výpary vnikali do   pľúc. Nemci chceli premeniť slaný morský breh na úrodnú pôdu. Nemci   nemali dosť pôdy a potrebovali jej veľa, toľko, že chceli zhltnúť   všetku pôdu na svete. Tí, čo mali šťastie dostať sa stade do   Mauthausenu, či na niektoré iné známe miesto, ani nerozprávali, čo   tam hore zažili. Ktože by im aj bol uveril?
    </tei:p>
    <tei:p>
     Všetci, čo tam boli, mali v papieroch značku ,,RU”. Značka ,,RU”   neznačila jednotný spôsob smrti. Značka „RU” bola mnohým guľkou do   tyla, iných zavliekli do plynových komôr, ďalší dostali „injekciu   proti týfusu”. Pre tých, čo boli v tábore ,,Moor”, značila roky   trvajúce, ale isté umieranie. Tu esesáci neštvali na väzňov psov, ani   ich nehnali hore schodmi smrti. Tu mali ľudia zomrieť sami. A aj   zomierali. Chlapi ako buk zomierali prví. A po nich mreli tí, čo   stratili nádej.
    </tei:p>
    <tei:p>
     – Prestaň, šialenec! Prestaň už! – rozreval sa Nemec –   interbrigadista. – Nijaká Marxova ulica nejestvuje! Nikde v Európe,   nikde na svete niet takej ulice. Boli, ale nie sú!
    </tei:p>
    <tei:p>
     Prv ako ostatní mohli zabrániť, Lojzo skočil k Nemcovi a začal ho   biť.
    </tei:p>
    <tei:p>
     – Lužeš, oplan! Ty, ty si šialenec, nie ja!
    </tei:p>
    <tei:p>
     Len s námahou ho odtrhli od zbitého Nemca.
    </tei:p>
    <tei:p>
     – Nechaj ho… – dohovárali mu. – Nevidíš, že aj s ním je už   koniec?
    </tei:p>
    <tei:p>
     Lojzo vytriezvel. Pozrel skúmavo na nemeckého kamaráta. Jeden z   posledných, čo zostali po Pyrenejach… v ten večer bolo všetkým zle. V   baraku všetci mysleli na jedno. Španiel klial. Jarda, drobný   Čecháčik, dohováral Lojzovi:
    </tei:p>
    <tei:p>
     – Nemal si tak. Fritz je dobrý druh.
    </tei:p>
    <tei:p>
     Všetci mysleli na jedno. Dokedy zostane medzi nami Fritz, Nemec,   dobrý kamarát?
    </tei:p>
    <tei:p>
     Po tej príhode Lojza márne nútili, aby rozprával. A v baraku bolo   smutno. Trápnejšie.
    </tei:p>
    <tei:p>
     O niekoľko dní Fritz umieral. Umieral pri plnom vedomí, bez   delíria. Vedel, že umiera a nemal nič proti smrti. Po prvý raz od   bitky oslovil Lojza:
    </tei:p>
    <tei:p>
     – Odpusť, Lojzo…
    </tei:p>
    <tei:p>
     Lojzo nebol z tých, čo nosia hnev dlho v sebe.
    </tei:p>
    <tei:p>
     – Porozprávaj. O Marxovej ulici. Bude mi lepšie… vieš, aj ja som   žil v takej. V Hamburgu, – vysvetľoval Nemec. – Ty všetko prežiješ…   zájdi do Hamburgu. . ulica sa teraz volá Hermanna Göringa… a povedz   žene, že som na ňu myslel…
    </tei:p>
    <tei:p>
     A Lojzo rozprával. Uspávanku. O žene, ktorá sa volá Mária…
    </tei:p>
    <tei:p>
     No keď boli väzni podráždení, keď sa hanbili za svoju nemohúcnosť,   keď hľadali, na kom sa vyvŕšiť, neraz zabŕdli do Lojza.
    </tei:p>
    <tei:p>
     – Hovoríš tu o dcére a sám nevieš, čo máš. Možno sa ti narodili   dvojičky…
    </tei:p>
    <tei:p>
     – Možno siamské dvojičky…
    </tei:p>
    <tei:p>
     – Komu asi tvoja dcéra hovorí dnes „otec”.
    </tei:p>
    <tei:p>
     – Nemci ušetrili akurát tú tvoju ulicu. Akurát takú, čo sa volá   Marxova. Keď ta prišli, rozkázal im kapitán: Pozor, chlapci,   nedotýkať sa! Toto je predsa ulica, v ktorej býval Lojzo Kuria!
    </tei:p>
    <tei:p>
     – Možno vám Nemci už zaviedli do bytov vodovod a zriadili v každom   splachovacie záchody…
    </tei:p>
    <tei:p>
     – A tvojej Márii dali elektrický sporák, aby si nezamazala ruky od   uhlia…
    </tei:p>
    <tei:p>
     – Komu asi na ňom vyvára? Voľajakému vypasenému feldvéblovi.
    </tei:p>
    <tei:p>
     – Tá tvoja Mária je asi veľmi pekná…
    </tei:p>
    <tei:p>
     Čo nato Lojzo? Nič. Poznal chlapov. Nedá sa viac vyprovokovať.   Vie, čo hovorí z kamarátov. Dnes zase pochovali dvoch a toto je kar.   Zajtra budú zase žobrať:
    </tei:p>
    <tei:p>
     – Lojzko… nože, začni už. O tom, ako si tomu žandárovi rozbil   rúrou helmu...
    </tei:p>
    <tei:p>
     Bolo aj lepšie. Aj tam bolo raz horšie, raz lepšie. Raz, keď bolo   lepšie, poznamenal starý Rakušák Francl:
    </tei:p>
    <tei:p>
     – Marxa si vážim. Aj ja som býval v Marxhofe. Ale tá Marxova   ulica, o ktorej rozprávaš, by sa mala volať po vojne inak. Mala by sa   volať Lojzova ulica…
    </tei:p>
    <tei:p>
     Napodiv, aj medzi esesákmi sa našiel taký, čo Lojza rád počúval. A   nezahriakol ho, keď Lojzo opakoval, ako tomu žandáriskovi rozbil   helmu aj s lebkou. A neoznámil ho na komandatúre, keď mu Lojzo   povedal:
    </tei:p>
    <tei:p>
     – Aj s vami to raz tak skončí.
    </tei:p>
    <tei:p>
     Potom esesáci zmizli, prišli Angličania a čo v tábore nevyničili   Nemci, to sa podarilo Angličanom. Čokoládou, konzervami,   kondenzovaným mliekom decimovali zvyšky hrdej a slávnej interbrigády.   Aj Lojzo zápasil so smrťou v hamburskom lazarete. Tam, v nemocnici,   začal sa báť. Osem rokov odkladané otázky ho mučili a okrádali o   potrebný spánok. Ušiel. Nevládal ešte chodiť, sotva sa vliekol, ale   ušiel z mučivého lazaretu. Cestou si spomenul, že je čosi dlžen   Fritzovi, kamarátovi, ktorému raz ublížil. Nenašiel onu Marxovu   ulicu, ktorú premenovali na ulicu Hermanna Göringa. Nebolo jej.   Zmizla. Keď sa na ňu vypytoval, ľudia mu nevedeli ani presne ukázať,   kde predtým stáli jej šedivé bloky.
    </tei:p>
    <tei:p>
     Tu, na tomto mieste, udrela ho plnou silou vojna. Čo on vedel o   tejto vojne? Nič. Len z počutia, ale z počutia je z počutia. A tu mu   prišlo na um – čo ak takto vyzerá celý svet? Čo ak už nestojí Marxova   ulica? Čo sa stalo, čo všetko sa mohlo stať za tých osem dlhých   rokov! Mária… čakala na neho? Veď ani nevie, či žije. Mária bola   mladá. Pekná. Ako žila celých tých osem rokov? Mohol by sa čudovať,   keby žila s niekým? Mohol by jej to zazlievať? A žije? Nezahynula pod   ťarchou rútiaceho sa sveta, ako zahynuli tisíce ľudí pod rumami, na   ktoré sa díva? Aj tu bola kedysi Marxova ulica…
    </tei:p>
    <tei:p>
     – Domov! – povedal Lojzo nahlas. Šiel. Od mosta k mostu, a pri   nich hľadal známych. Veď nie je možné, aby zostal na svete samučičký   sám z celého mesta! Veď vojna nielen s ním takto zakrútila!
    </tei:p>
    <tei:p>
     Obracal sa na Angličanov, na Američanov, potom na Rusov, aby   poslali telegram. V roztrepaných Drážďanoch sa mu to podarilo. Aspoň   ho na komandatúre svätosväte ubezpečili, že telegram odoslali a že aj   dôjde a že si má počkať na odpoveď. Týždeň vydržal čakať a potom sa   pobral ďalej, k najbližšiemu mostu, do Pirny. Cestoval, ako sa dalo.   Viezli ho vojaci, kde premávali vlaky, nasadol. Vyhýbal sa záchytným   hliadkam, ktoré sústreďovali väzňov do stredísk hromadnej   repatriácie.
    </tei:p>
    <tei:p>
     V Prahe zašiel do rozhlasu. Zapísali si ho. Budú vysielať, že   žije… ale je tam u nich elektrina? Nedávali mu veľkú nádej, že zprávu   u nich doma zachytia.
    </tei:p>
    <tei:p>
     A on sa vydal znovu na cestu a čím väčšmi sa blížil k domovu, tým   väčšmi sa bál. Osem rokov! čo všetko sa mohlo stať za osem rokov!   Akože môže očakávať, že práve u nich doma, práve v jeho dvore, práve   Mária…
    </tei:p>
    <tei:p>
     III
    </tei:p>
    <tei:p>
     Chlap prešiel všetky tri vagóny – viac vtedy nepremávalo. Zobúdzal   unavených spáčov, stúpal cestujúcim na nohy, ospravedlňoval sa. Vo   vagónoch bola tma. Kedy-tedy zažal zápalku a v matnom svetle napäto   pozoroval tváre. Boli to všetko cudzie tváre a možno ani nie také   cudzie, len sa už na ne nepamätal. Vlak zabrzdil. Ľudia sa z neho   vyhrnuli. Vlak ďalej nejde, o kúsok ďalej je trať prerušená. Chlapovi   to bolo ľahostajné. On nepotrebuje ísť ďalej, on je doma. Je doma.   Koniec mučivým dohadom a pochybnostiam. Už tu, na stanici, musí   niekoho stretnúť, a dozvie sa všetko… včera poslal Márii telegram.   Bude ho čakať. Bola tma. Dve karbidky osvetľovali skúpo celú stanicu.   Ľudia sa náhlili, chlap vrážal do nich. Kdesi na druhom konci stanice   volal ženský hlas:
    </tei:p>
    <tei:p>
     – Lojzo! Lojzo!
    </tei:p>
    <tei:p>
     Rozbehol sa za hlasom, vrazil do neznámej ženy. V tme nerozoznával   jej tvár, ale vedel – nie je to Mária. Stanica sa rýchlo vyprázdnila,   zostal v nej sám. Výpravca sa o čomsi radil s rušňovodičom. Možno je   tu výpravcom ešte Štrbák?
    </tei:p>
    <tei:p>
     Nebol to Štrbák, kdežeby aj mohol byť? Výpravca bol cudzí človek.   Posvietil si na nevábne vyzerajúceho muža a osopil sa na neho:
    </tei:p>
    <tei:p>
     – Tu nemôžete spať. Je to zakázané. Musíte opustiť stanicu. Takých   už poznáme!
    </tei:p>
    <tei:p>
     – Toho ešte nevymenili – pomyslel si chlap. – Nás kadekto nemá   dnes rád…
    </tei:p>
    <tei:p>
     Vyšiel na ulicu. Bola prázdna, nesmierne prázdna. Ale stála,   pohľadom hladkal známe črty domov. Vedel, kto v ktorom býval. Bývajú   v nich ešte tí istí? Počúval temnú ozvenu vlastných krokov. Znela   pomalšie a pomalšie. Vlčiak ho prestrašil brechotom. Chlap hodil po   ňom skalu, trafil, vlčiak žalostne zavyl a ušiel. Vlčiakov nemá rád a   nikdy rád mať nebude…
    </tei:p>
    <tei:p>
     Zastal pred fabrikou. Stála, ba akosi sa zväčšila. Zachcelo sa mu   zájsť do vrátnice, možno tam ešte slúži starý Zajac, ak nezomrel. Ten   mu povie… ale vrátnicu nenašiel. Preložili ju niekde inde. Aj plot   okolo fabriky bol nový. Nie doštený, murovaný. Koľko hesiel načmáral   voľakedy na tento starý doštený plot! Kriedou, vápnom i firnajzovou   farbou! Plot je nový, ale komín, starý komín stojí na mieste! Nedymí   sa z neho, fabrika asi nepracuje. Starý, dobrý komín! Raz pred   voľbami naň s Rudom Brnom vyvesili velikánsku štvorku…
    </tei:p>
    <tei:p>
     Po chvíli sa chlap opäť zastavil. Srdce mu prudšie bilo. Stál na   rohu ulice. Tu je! Taká, aká bola, len menšia sa mu pozdáva. Za osem   rokov vyrástla mu v predstavách do ohromných rozmerov. Aká je   maličká! Aké nízke domy, aké úzke dvory! Voľakedy boli mu tieto dvory   celým svetom. Od tých čias videl už kus sveta. Možno preto sa mu   zdajú také úzke a maličké…
    </tei:p>
    <tei:p>
     Na plote bola tabuľka. Nahmatal ju a siahol do vrecka. Do čerta,   nemá už zápalku! A tma je ani v jaskyni. Čo je na tej tabuľke? Ak tam   stojí „Marxova ulica”, tak je všetko v poriadku. Ale ako sa   presvedčiť bez zápalky?
    </tei:p>
    <tei:p>
     Z Hamburgu sa ponáhľal, tak sa ponáhľal, že predstihol aj čas. Je   priam neuveriteľné, ako rýchlo sa dostal taký schudnutý, úplavicou   zoslabnutý z Hamburgu až sem. Teraz sa neponáhľa. Teraz má čas. Teraz   by si možno želal, aby cesta trvala ešte o voľačo dlhšie. Nie oveľa…   len tak – aspoň o hodinku...
    </tei:p>
    <tei:p>
     Nešiel priamo domov. Vošiel do prvého dvora. Tu bývali Beňovci a   možno ešte bývajú, ale čo je to platné, iste už spia. Zaklopať na   oblok? Postál nerozhodne a zrazu zbadal v hĺbke dvora svetielko.   Ktosi tam sedel na podstienke a fajčil. To by mohol byť – tam predsa   býval Lecián! Tak ho volali, Karola Ryšiaňa.
    </tei:p>
    <tei:p>
     – Kto ste, čo hľadáte? – ozvalo sa z hĺbky tmavého dvora. Nebol to   Ryšiaňov hlas, bol to hlas neznámy.
    </tei:p>
    <tei:p>
     – Vrátil som sa domov… – odvetil chlap neisto. – Mohli by ste mi   dať oheň?
    </tei:p>
    <tei:p>
     – Tu bývate?
    </tei:p>
    <tei:p>
     – Nie, o dva dvory ďalej.
    </tei:p>
    <tei:p>
     – Tak sa pakujte domov a neslieďte po cudzích dvoroch. Doma vám   dajú oheň…
    </tei:p>
    <tei:p>
     Grobian akýsi! Alebo… nazdáva sa, že som zlodej…
    </tei:p>
    <tei:p>
     – Ale… veď ja nie som zlodej… ja som Kuria, Lojzo Kuria!
    </tei:p>
    <tei:p>
     – Pre mňa za mňa môžete byť aj svätý Peter. Nemáte čo hľadať v   cudzom dvore.
    </tei:p>
    <tei:p>
     „Naozaj sa nazdáva, že som zlodej…” pomyslel si chlap.
    </tei:p>
    <tei:p>
     – Nepočuli ste moje meno? Volám sa Kuria. Lojzo. Osem rokov som   nebol doma. Veď to meno musíte poznať!
    </tei:p>
    <tei:p>
     – Možno ste, čože viem? Vaše meno som nikdy nepočul. Bývam tu len   krátko… Tak bude to?
    </tei:p>
    <tei:p>
     Chlap opustil dvor. Nechcel sa chytiť s neznámym. Možno má aj   pravdu… iste sa tu kadečo stávalo, ľudia sú opatrní. V ulici je   zrejme plno nových obyvateľov. Ktovie, čo sa za tie roky prihodilo?   Keby sa mohol voľakoho opýtať!
    </tei:p>
    <tei:p>
     Rozbehol sa. Nešiel, utekal. Musí mať istotu, musí! Všetko je   lepšie ako takto… Zastal pod oblokom. Rolety neboli stiahnuté,’ a   Mária predsa vždy starostlivo sťahovala rolety. Vždy sa bála, že sa   niekto bude dívať…
    </tei:p>
    <tei:p>
     – Mali sme paličkované záclony… – spomínal chlap. Ale v tme   nemohol vidieť, či sú v byte záclony.
    </tei:p>
    <tei:p>
     Zastal pri dverách. Má? Nemá? Nič, celkom nič nenaznačovalo, že v   byte bývajú tí, na ktorých toľko myslel.
    </tei:p>
    <tei:p>
     – Mal som si dať na dvere mosadzný štítok, teraz by som vedel… –   Zdvihol ruku. Zaklopal, slabúčko, nesmelo… chcel tuhšie, ale nemohol.   Napäto počúval, či nezačuje v byte nejaký šramot. Nič. Čakal päť   minút, čakal desať…
    </tei:p>
    <tei:p>
     – Musím zabúchať tuhšie… – rozhodol sa. Možno Mária nie je doma,   inak by musela počuť… mala vždy taký ľahký spánok… a kdeže inde by   mohla byť? Chlap zvesil hlavu. Temné myšlienky mu ju ťahali k zemi. A   čo keby zaklopal na oblok? Hádam by bolo ľahšie na oblok zaklopať… a   museli by to začuť…
    </tei:p>
    <tei:p>
     Nezaklopal. Rozhodol sa. Najprv zaklope u Brnov.
    </tei:p>
    <tei:p>
     – Človek sa nemá vracať v noci po toľkých rokoch… – povedal si. –   Noc nie je dobrý radca…
    </tei:p>
    <tei:p>
     Zašiel hlbšie do dvora. Zaklope u Brnov. Alebo má zapískať ako   voľakedy? Voľakedy stačilo zapískať a Rudo vystrčil hlavu z obloka a   zakričal:
    </tei:p>
    <tei:p>
     – Už idem.
    </tei:p>
    <tei:p>
     Predsa len bude lepšie zaklopať. Na oblok…
    </tei:p>
    <tei:p>
     V dome čosi zašuchotalo. Cez škáru v rolete presvitlo svetielko,   ktosi otváral oblok. Chlap stál v napätom očakávaní. Nemal by radšej   ujsť? Ale už sa ho opytujú, detským hláskom.
    </tei:p>
    <tei:p>
     – Hľadám – odpovedal neisto, akože to má povedať? – hľadám súdruha   Brnu. Ruda Brnu…
    </tei:p>
    <tei:p>
     – Otecka? – pýtal sa hlások.
    </tei:p>
    <tei:p>
     – Áno, otecka, Rudu Brnu hľadám...
    </tei:p>
    <tei:p>
     Počuje plač, či sa mu to len zdalo? Nie, nezdalo sa mu. Detský   hlások znie trhavo:
    </tei:p>
    <tei:p>
     – Otecka… otecka zabili. Nemci…
    </tei:p>
    <tei:p>
     Chlap chcel povedať čosi, čosi účastného, čosi hojivého, ale   nemohol. Odvrátil sa od obloka a ušiel do tmy. Revať sa mu chcelo.   Voľačo roztrepať, voľakoho zdrapiť za pažerák a nepustiť, kým   nevytrasie z neho dušu. Nemci zabili Ruda Brnu! Ruda Brnu zabili! A   on? On chodil po nemeckých mestách a tešil smutných ľudí, čo plakali   na rumoviskách svojich domov:
    </tei:p>
    <tei:p>
     – To prejde. Postavíte si nové.
    </tei:p>
    <tei:p>
     Sadol si na múrik, nemyslel na nič. Nemyslieť, len nemyslieť! Toto   už nie je Marxova ulica a nikdy už nebude. Či nemal vtedy pravdu   Nemec Fritz? A aké prekvapenia ho ešte čakajú? Nebolo by lepšie   odísť, hneď a zaraz? Nie, nemal sa vracať v noci, v noci je všetko   inakšie. Čierne…
    </tei:p>
    <tei:p>
     Neistota, ktorú po dlhé roky odkladal „na lepšie časy”, ozvala sa   v ňom plnou silou. Dožil sa ich, lepších časov, teraz bude účtovať.   Takto sa stretol s Rudom, s kamarátom, s prvým známym po ôsmich   rokoch… a čo ostatní? A čo Mária? A čo decko, jeho vysnívaná dcéra, o   ktorej ani nevedel, či sa narodila? Zdalo sa mu, že zošalie, že   nevydrží do rána, že neznesie stretnutie so známou tvárou, že by   musel ujsť. keby zrazu na voľakoho natrafil. A do rána je ešte ďaleko   a tma ťaží; dakedy bolo počuť, ako odbíjali hodiny na kostolnej veži;   iste sú pokazené, nikto sa o ne nestará a ktovie, či tam ešte sú, či   veža stojí; ktovie, čo vôbec zostalo a čo je navždy preč, čo sa tu za   tých osem rokov odohralo; to len on, blázon, sa nazdal, že akurát v   tejto ulici sa zastavil čas, kvôli nemu, aby ho všetko privítalo tak,   ako bolo voľakedy.
    </tei:p>
    <tei:p>
     – A Mária! Čo Mária? Opäť stál pod oblokom, hlava mu horela, už-už   opäť natiahol ruku a nechal ju pomaly klesnúť. Čo ak aj tu vystrčí   hlávku rozospaté, prestrašené decko a povie:
    </tei:p>
    <tei:p>
     – Mamička nie je doma…
    </tei:p>
    <tei:p>
     A čo, ak sa spoza obloka ozve mužský hlas a opýta sa surovo a   pánovite:
    </tei:p>
    <tei:p>
     – Kto je? Čo chcete?
    </tei:p>
    <tei:p>
     Striasla ho zima. Zima? Nebol to strach? Nezlyhali mu nervy, ktoré   mu tam hore v Meklenbursku tak dobre slúžili? Musí sa rozhýbať, nech   tá triaška prejde…
    </tei:p>
    <tei:p>
     Snažil sa nemyslieť, zaháňal chmáry spomienkami, ale nedarilo sa   mu, nevedel si už dobre spomenúť, kde to býval. Triaška neprestávala,   chvel sa v celom tele, zuby mu drkotali.
    </tei:p>
    <tei:p>
     – Nikdy som nebol zbabelý a teraz som… – súdil sám seba.
    </tei:p>
    <tei:p>
     – Nie – opravil sa. – Zbabelosť je inakšia. Toto je strach z   neistoty, z nevedomosti, čo sa stalo.
    </tei:p>
    <tei:p>
     V chlapských veciach bol si vždy istý, ale sú toto chlapské veci?   Nie, sú krehučké, a on sa bojí, aby ich nerozbil. Ak rozbije, čože mu   zostane? Načo to potom všetko bolo? Či nevidel po dlhých osem rokov   deň čo deň okolo seba, ako vie život ľudom zahrať? Zahral tak i jemu?   Keby len bolo po tejto strašnej noci, studenej a nepriateľskej. Keby   bol deň… ale kdeže je ešte deň? Koľko môže byť hodín? Dve? Tri? A   kedy teraz svitá? Ráno bude inšie, ráno sa postaví všetkému zoči   voči, ale teraz nie. Nemôže. Osem rokov sa v ňom vzbúrilo práve tejto   noci, keď to najmenej potreboval.
    </tei:p>
    <tei:p>
     Vliekol sa okolo drevární a ohmatával zámky. Voľakedy poznal   všetky zámky, teraz sa v nich nevyzná. Ako by aj mohol? Zámka nie je   človek, nevydrží. V tme sa nevyznal, len rátal. Piate dvere. Piate   dvere boli ich. A na piatych dverách nebola nijaká zámka, len   zastrčený papek.
    </tei:p>
    <tei:p>
     – To mi je pekný poriadok… – zahundral, ale sa aj trochu upokojil.   Nech je, ako chce, najhoršie sa nestalo. Nie, chlap nie je v dome.   Chlap by také lajdáctvo nestrpel.
    </tei:p>
    <tei:p>
     Vošiel do drevárne. Keby mal aspoň zápalku, jednu jedinú! Fajčiť   sa mu chce… a mohol by sa rozhliadnuť… Vystrel ruky do tmy, snažil sa   rozpamätať, kde čo ležalo. Je tu iný poriadok, nie taký, ako on   mával. Vytrhol z kláta, sekeru. Bola to jeho sekera? Myslel si, že by   ju už v porisku poznal medzi tisícami sekier a teraz sa mu akosi   nepozdáva. Na kadečo sa pamätá inak, než v skutočnosti bolo, čas   zotrel mnohé a mnohé nahradil fantáziou. Je to jeho sekera?
    </tei:p>
    <tei:p>
     – Hlupák som. Šaliem. Počínam si ako zlodej. Právom ma vyháňali z   dvora. Zaklopem!
    </tei:p>
    <tei:p>
     Ale nezaklopal. Je to jeho sekera? Nevidí sa mu. Čo ak sa ozve   spoza dverí cudzí, ľahostajný hlas? Čo povie? A čo potom? Nie, vyčká   už do rána. Do rána nemôže už byť tak ďaleko a potom zvie všetko. Len   keby nebolo tak chladno… v nohách ho láme… to si tiež doniesol   stade…
    </tei:p>
    <tei:p>
     – Nemal som sa vracať v noci – povedal si už po toľký raz. Vrátil   sa do drevárne. Tam aspoň nie je tak surovo a na rázsvite urobí, čo   urobiť treba. Sadol si na klát. Únava ho zmohla. Nahmatal holé miesto   na zemi a ľahol si. Keby mal aspoň jednu zápalku, aby si mohol   zafajčiť! Už toľko hodín nefajčil. Keby vedel, že mu otvorí Mária… či   vôbec žije? Či čaká na neho? Odpustil by jej, keby nečakala. Mohol by   sa tomu čudovať? Osem rokov o ňom nič nevedela. Z Francúzska, z   Larunu, sa mu podarilo odoslať za pomoci Francúzov list. Ale či   došiel? Či ho odoslali? Nezachytila ho cenzúra? A čo ak ju, Máriu,   tiež zavreli? Nemci robili také veci, kynožili celé rodiny, mstili sa   na ženách a deťoch. A tí, čo tu vládli, neboli o nič lepší od Nemcov.   A čo ak…
    </tei:p>
    <tei:p>
     Nechcel domyslieť. Ani nemohol. Premáhala ho únava. Ale únava ešte   nie je zárukou spánku! Narátal do vyše dvatisíc…
    </tei:p>
    <tei:p>
     Prebudilo ho svetlo. Prestrašené dievčatko stálo vo dverách   drevárne a úzkostlivo skríklo:
    </tei:p>
    <tei:p>
     – Mamička, v drevárni je zlodej!
    </tei:p>
    <tei:p>
     Rýchle sa pozbieral, ale predsa nie dosť rýchlo. Vo dverách sa   ukázala žena. Ach, aká žena! Krásna, drahá, milovaná! S úžasom sa   dívala na votrelca a potom sa chytila za trám. Skočil k nej, podoprel   ju, aby nespadla. Chcel ju poprosiť, aby mu prepáčila, všetko   odpustila, aj túto strašnú noc, chcel jej pokľaknúť k nohám a   vybozkávať ich… chcel povedať naraz nevýslovne mnoho… a povedal   len:
    </tei:p>
    <tei:p>
     – Mária! Mária! Neplač, Mária!
    </tei:p>
    <tei:p>
     A dievčatko sa len nechápavo dívalo z jedného na druhého.
    </tei:p>
    <tei:p>
     Žena sa usmiala cez slzy a povedala:
    </tei:p>
    <tei:p>
     – Čo sa tak dívaš, Mariena… to je tvoj otec!
    </tei:p>
    <tei:p>
     A na rohu ulice, na smaltovanej tabuli, na ktorú v noci nevidel,   stálo bielym písmom v modrom poli napísané:
    </tei:p>
    <tei:p>
     – Marxova ulica…
    </tei:p>
   </tei:div>
  </tei:body>
 </tei:text>
</tei:TEI>
