<?xml version="1.0" encoding="utf-8"?>
<tei:TEI xml:id="slk1987308" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Povesti spod Sitna : ELTeC edícia
    </tei:title>
    <tei:author ref="viaf:74697033">
     Horák, Jozef (1907 - 1974)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     79496
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Horák, Jozef
     </tei:author>
     <tei:title>
      Povesti spod Sitna
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1987
     </tei:date>
    </tei:bibl>
    <tei:bibl type="firstEdition">
     <tei:author>
      Horák, Jozef
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1937
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-12-10">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Povesti spod Sitna
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Súľovská povesť
    </tei:head>
    <tei:p>
     Klop-klop-klop, klepocú kopytá po kamenistej ceste.
    </tei:p>
    <tei:p>
     Tu i tam zaštrngoce podkova o tvrdý kameň, skalka odfrkne a kotúľa   sa pred jazdcom. Možno sa kamene aj iskria pod podkovami, ale denné   svetlo zaháša iskry, a tak iba pravidelné klop-klop-klop prezrádza,   že sa horou poberá jazdec.
    </tei:p>
    <tei:p>
     Ide, ide, a veru nie hocijaký, ale švárny, hrdý a mocný pán   Súľovského hradu. Odetý ľahkou šatou, v sivých priliehavých   nohaviciach, v zelenom kabátci, iba na prsiach pošitom jelenicou,   stiahnutom v páse širokým koženým opaskom, s rysou čiapočkou,   zdobenou jastrabím pierkom, a v mäkkých čižmách. Je skôr na obyčajnú   prechádzku ako na poľovačku vystrojený. A ani nejde na poľovačku,   lebo nemá zbrane. Iba široký lovecký nôž, ktorým možno i bodať i ako   mečom sekať, zavesený na opasku, tvorí všetku výzbroj súľovského   hradného pána, poberajúceho sa toho letného rána voňavou lesnou   tíšinou.
    </tei:p>
    <tei:p>
     Nesie sa Čierny orol, ako volajú na okolí pána Súľovského, nesie   sa lesom, ale ktovie, kde sa túlajú jeho myšlienky. Cíti vôňu hory,   čuje pískanie vtákov, kdesi dolu medzi lesným kriačím hrkoce horská   bystrinka, jedle tajomne šumia, ale to všetko splýva v jedno a jazdec   to vníma ako jeden hlas, jednu melódiu, ktorá sa zlieva s jeho   rozbehanými myšlienkami. Na tvári zdobenej neveľkou briadkou a   čiernymi fúzmi sedí spokojnosť. Je krásne letné ráno, ktože by v   takýchto chvíľach vydržal v zámockých komnatách? Slnce vábi, hora   volá, mladá duša túži a zdravé telo ľahko podlieha týmto zvodom.   Neodolal ani mladý Súľovský: dal si osedlať vraníka a vyrazil zo   zámku do hôr. Nepotreboval nijaký sprievod, nijakého sluhu, sám   vyšiel a vnoril sa do starej hory, ktorá ho zhltla, akoby sa bol   ponoril do hlbokej vody.
    </tei:p>
    <tei:p>
     A teraz sa mu všetko tak pozdáva, akoby neklusal na koni, ale na   člne sa plavil vlažnou krištáľovou vodou.
    </tei:p>
    <tei:p>
     Odrazu len trepot vtáčích krídel pretrhol jeho dumy..
    </tei:p>
    <tei:p>
     Súľovský prudko zdvihol hlavu a obzrel sa.
    </tei:p>
    <tei:p>
     Uvidel podivný obraz.
    </tei:p>
    <tei:p>
     Tesne nad jeho hlavou sa mihol divý holub; šibol ako iskra, až   zasipelo, zhvižďalo, ako prerážalo vtáčie telo horský vzduch. Chvíľu   sa niesol ostrým letom ponad cestu, ktorú na týchto miestach   nezastierali haluze horských obrov. Bolo tam svetlo a vzduch a hore   sa vlnila slnečná obloha ako jasná stuha.
    </tei:p>
    <tei:p>
     Tou vzdušnou štrbinou v súvislom lesnom poli sa mihotal holub,   letiaci šialenou rýchlosťou.
    </tei:p>
    <tei:p>
     Aj musel, lebo len čo sa prešmykol ponad Súľovského hlavu, opäť   nad ním mäkko zhvižďalo. V jasnej štrbine sa mihol druhý vták. Ale to   už nebol holub, ale ktovie, či sokol, či rároh, lastovičník,   krahulec, alebo mladý jastrab. V rýchlosti stačil Súľovský pohľadom   zachytiť iba telo vtáka, podobné dozadu rozšírenému hrotcu, a   uvedomiť si, že dravec prenasleduje holuba.
    </tei:p>
    <tei:p>
     Súľovský zastal na širokej plošine, odkiaľ mohol pekne pozorovať   vtáky. Holub sa vzniesol vozvyš ako šíp. Iste vedel, že len vo výške   je jeho záchrana. Usiloval sa letieť povyše dravca. Ale ten tiež   vedel, že holuba zospodu nedostane a bude musieť vzlietnuť ponad   neho. Šibol za ním ako tieň, ustavične sa mu približujúc. Odrazu sa   zháčil a ako výstrel vyletel strmo do výšky. V tej chvíli stratil   holub triezvu rozvahu, lebo ako bez zmyslov sa mykol k zemi. V   smrteľnom strachu dúfal sa zachrániť tam, odkiaľ pred chvíľou   vyletel, medzi korunami lesných stromov.
    </tei:p>
    <tei:p>
     Nebola to záchrana.
    </tei:p>
    <tei:p>
     Ako sa dravec dostal nad holuba, urobil veľký oblúk, nechávajúc ho   akoby náročky uniknúť, a potom sa pustil, podobný čiernemu blesku,   kolmo k zemi. Práve vo chvíľke, keď holúbok zacítil chladný dych   hory, zatmelo sa okolo neho a len cítil, akoby ho bol blesk zrazil.   Podivne zakvílil, pustil obláčik peria a potom sa oddal osudu.
    </tei:p>
    <tei:p>
     Pazúry dravca ho schvátili a znášali k zemi.
    </tei:p>
    <tei:p>
     Vtedy sa stalo, že tichosť, v ktorej sa odohrával tento boj vtákov   o život a smrť, prerušil dievčenský hlas:
    </tei:p>
    <tei:p>
     - Chyľo! Chyľo! Chyľo!
    </tei:p>
    <tei:p>
     Potom sa ozval ostrý hvizd. Dravec naisto počul volanie a vo   chvíli ho poslúchol. Spomalil let, vliekol sa ponad horu, nespúšťajúc   neboráka holuba z pazúrov, a potom sa zniesol do lesa. Ktovie, kam   zapadol, stromy zastierali ďalší výhľad. Súľovský si vydýchol, lebo   sledoval zápas so zatajeným dychom. Chvíľu stál, hľadiac k oblohe a   vnímajúc ešte obrazy boja, ktorého bol svedkom, potom sa znovu   spamätal, pohol koňa a pobral sa ďalej lesnou cestou. Odrazu zastal;   akoby mu bolo niečo zišlo na um. Postál chvíľu, potom obrátil koňa a   zabočil do hory, odkiaľ sa ozýval ženský hlas, volajúci sokola. Lebo   teraz už vedel, že dravec musel byť cvičený a jeho cvičiteľka ho tak   isto sledovala ako on, a keď chytil holuba, privábila ho k sebe.   Musel to byť umný vták a cvičiteľka neodchodnejšia.
    </tei:p>
    <tei:p>
     Haluze sa mu obšmietali okolo tváre; tu sa musel skláňať, tam   uhýbať, prepletať sa húštinou. Jednako po niekoľkých krokoch zasvitlo   svetlo medzi stromami. Iste sa blíži k nejakej lúčine, kde niet   stromov. Pošteklil koníka ostrohami, a ten bystrejšie vykročil,   tušiac ako gazda, že sa dostane z hustej hory na voľné   priestranstvo.
    </tei:p>
    <tei:p>
     Keď sa predral na lúčinu, zastal prekvapený. Niekoľko krokov pred   ním stála mladá dievčina, urastená a krásna ako lesná žienka. Bola   odiata spola po mužsky, iba dlhá kytľa, ktorá splývala spod kabátca,   svedčila na ženskú šatu. Na hlave mala koženú kuklu, na rukách vyše   lakťov kožené zápästky, aké nosili sokoliari a na ktoré sadali   cvičené dravce. Na páse tenká retiazka, o ktorú bol pripútaný sokol,   nepochybne ten, čo tak obratne chytil holuba. Deva mu práve   naťahovala na hlavu malú kápočku, ktorá zastierala oči vtáka. Keď   začula kroky, vystrela sa udivená. Voľnou rukou prichytila sokola a   pritúlila ho k sebe, akoby ho chcela chrániť pred nepriateľom. Dívala   sa, kto je neznámy muž, ktorý akoby vyrástol zo zeme. a čakala, že   povie, čo tu chce.
    </tei:p>
    <tei:p>
     Ale mladý Súľovský bol nemenej prekvapený ako deva. Stáli teda   obidvaja a dívali sa jeden na druhého. Prvý sa spamätal Súľovský,   pohol koníka a pristúpil bližšie k dievčaťu. Dievča neprejavovalo   obavy, stálo nepohnuto a čakalo.
    </tei:p>
    <tei:p>
     - Hľadal som sokola, - zahovoril so smiechom Súľovský, - a našiel   som sokoliarku. Kto si, krásna víla?
    </tei:p>
    <tei:p>
     - Mne sa prichodí opýtať, kto ste? - povedalo smelo dievča.
    </tei:p>
    <tei:p>
     Súľovského sa trochu nemilo dotklo, že dievča, ktoré je nepochybne   dcérou niektorého jeho sokoliara alebo hájnika, nepozná svojho pána.   No premohol nevôľu, nasilu sa usmieval.
    </tei:p>
    <tei:p>
     - Nepoznáš ma?
    </tei:p>
    <tei:p>
     Dievča pokrútilo hlavou.
    </tei:p>
    <tei:p>
     - Nie!
    </tei:p>
    <tei:p>
     - To je dobré, to je dobré, - hovoril veselo. Odrazu potom, akoby   si bol niečo rozmyslel, naklonil sa z koňa a povedal pomaly:
    </tei:p>
    <tei:p>
     - Som pán Súľovského hradu!
    </tei:p>
    <tei:p>
     Po devinej tvári prebehol sotva poznateľný tienik, na bielom čele   sa zatemnelo niekoľko vrások, ale ináč sa jej tvár nezmenila. Ani   veľkého prekvapenia, ani strachu na nej nebolo.
    </tei:p>
    <tei:p>
     - A ty si čia? - vyzvedal Súľovský.
    </tei:p>
    <tei:p>
     • - Zacharova, sokoliarova. -
    </tei:p>
    <tei:p>
     - A čo tu robíš? Vari len nepoľuješ, hoci pristalo by ti byť   amazonkou. •
    </tei:p>
    <tei:p>
     - Vidíte, pane, sokola som cvičila.
    </tei:p>
    <tei:p>
     - Zdá sa mi, že má dobrú školu, - pochvaľoval Súľovský. - Videl   som ho pri robote. Znamenite sa obracal.
    </tei:p>
    <tei:p>
     Deve sa tvár vyjasnila, dobre vedela, aký to vták, čo jej sedí na   ruke.
    </tei:p>
    <tei:p>
     - Bystrý, poslušný, bude z neho znamenitý lovec, pane, -   pochválila sokola.
    </tei:p>
    <tei:p>
     - Komuže ho chystáš?
    </tei:p>
    <tei:p>
     • - Neviem, pane, to je otcova vec.
    </tei:p>
    <tei:p>
     - Otec je môj, - naklonil sa Súľovský znova z koňa a chcel devu   uštipnúť na líce. Ale tá mykla hlávkou, z ktorej strhla kuklu, a   teraz sa jej plavé vlasy ako zlatý dážď rozsypali po pleciach. Sokol   akoby bol cítil, že sa veliteľke ide krivdiť, zaškriekal a naježil   perie. Deva ho uchlácholila.
    </tei:p>
    <tei:p>
     - Keď je Zachar-sokoliar môj, aj ty si moja, - smial sa Súľovský a   zoskočil z koňa.
    </tei:p>
    <tei:p>
     - Sme slobodní, pane, - ohradilo sa dievča na veľké prekvapenie   hradného pána. - Dnes sme u vás a zajtra, ak nechceme, nebudeme! - V   reči dievčaťa bolo veľa vzdoru a pohŕdania. -
    </tei:p>
    <tei:p>
     - Vari sa u mňa zle máte?
    </tei:p>
    <tei:p>
     - Keby nám zle bolo, neboli by sme tu. -.
    </tei:p>
    <tei:p>
     - To ma teší. A kde máš otca?
    </tei:p>
    <tei:p>
     - V domci, - odpovedalo krátko dievča.
    </tei:p>
    <tei:p>
     - Keď som už tu, pozriem aj jeho. Ako vidím, poberáš sa domov.
    </tei:p>
    <tei:p>
     - Robotu som skončila. Vy, pane, sa nezdržujte, na koni zájdete   raz-dva k nám.
    </tei:p>
    <tei:p>
     - Ak si sadneš ku mne na koňa, pôjdem, ak nie, idem s tebou peši,   - vravel i žartom i vážne Súľovský.
    </tei:p>
    <tei:p>
     - Nezvykla som si na také cesty, pane. Dobre mi peši. -
    </tei:p>
    <tei:p>
     - Teda pôjdem s tebou, - rozhodol sa Súľovský.
    </tei:p>
    <tei:p>
     Ani nečakal, čo povie deva, dal sa kráčať vedľa nej, vedúc koňa za   uzdu.
    </tei:p>
    <tei:p>
     Tak šli a nehovorili. Deva tu i tam narovnala kápočku na sokolovej   hlave, pohladila ho, keď sa pokýval a pazúriky mocnejšie zatlačil do   koženého zápästka. Ak sa Súľovský niečo opýtal, odpovedala krátko,   jedným slovom, ale nezdvihla hlavu, nepozrela na neho. Kráčala, akoby   bola šla sama chodníkom k sokoliarovmu domcu.
    </tei:p>
    <tei:p>
     Domec sokoliara Zachara stál na horskej lúčine v tôni vysokých   dubov. Naproti boli fantastické útvary Súľovských skál a okolo hora.   Kdesi za horou na skale bol zámok, ale ten zo Zacharovho domca nebolo   vidieť.
    </tei:p>
    <tei:p>
     Domec je neveľký, no pre Zachara a jeho dcéru postačuje. Ak je   primalý, tak je primalý pre spokojnosť a šťastie, v ktorom si tu žije   sokoliar s dcérou. Mať už dávno umrela a nahrádza ju otec. Dievča,   pomenované po matke Madlena, rastie vedľa otca. Osvojilo si veľa jeho   vlastností a zvykov. Pekne urastená, smelá, rozhodná, bystrá a umná,   vedela si poradiť ako s domácou robotou, tak s nástrojmi, ktoré   používal otec, ba i so zbraňou. Vedela hľadať hniezda dravých vtákov,   liezť za nimi na stromy, na nedostupné skaliská, opatrovala ich,   kŕmila, napájala a cvičila. ,
    </tei:p>
    <tei:p>
     Pri tejto robote ju zastihol súľovský hradný pán.
    </tei:p>
    <tei:p>
     Starý Zachar pracoval pred chalupou. Na kolíkoch, povbíjaných do   zeme, mal natiahnuté siete, mocné povrazce a nite, a medzi nimi sa   pohyboval ako dajaký pavúk v obrovskej pavučine, splietajúc ich a   zväzujúc lapáky na vtáky. Panskí lovci naťahovali ich ponad zem i   ponad stromy, aby sa naplašené vtáctvo do nich zaplietlo. Ani si   nevšimol, zahrúžený do roboty, kto to prichodí. Iba keď dve psiská,   ktoré ležali obďaleč pred chalupou, vyskočili a čudne zabrechali, i   akoby od radosti i ako od zlosti, vtedy Zachar zdvihol hlavu a obzrel   sa.
    </tei:p>
    <tei:p>
     Zbadal približujúce sa postavy. Ženskú hneď poznal, ale muž bol   neznámy. Vystrel sa teda celkom a pozorne sa zahľadel na   prichádzajúcich. Nevedel uhádnuť, kto to s dcérou prichodí. Iba keď   sa celkom priblížil, spoznal, aký to nečakaný hosť zavítal do jeho   dvora.
    </tei:p>
    <tei:p>
     Napochytre nevedel, čo by mal urobiť. Nakoniec nič neurobil, iba   stál nad rozpletenou sieťou a čakal a hútal, po čo ten Súľovský   prichodí.
    </tei:p>
    <tei:p>
     Keď došli, Madlenka sa stratila skoro nebadane kdesi vo dvore.   Súľovský zastal pri Zacharovi a hľadel chvíľu bez slova na   robotu.
    </tei:p>
    <tei:p>
     - Pletieš, starý? - opýtal sa ho bez toho, aby bol čo i len   slovkom pozdravil.
    </tei:p>
    <tei:p>
     - Ako vidíte, vaša milosť, spletám siete, - hovoril Zachar len   akosi nasilu, lebo mu stále mysľou zunelo, čo tento človek u neho   chce.
    </tei:p>
    <tei:p>
     - Sadnem si, - povedal Súľovský a dal sa priväzovať koňa k stĺpu,   na ktorom zvyčajne sedávali skrotené vtáky. Potom si sadol na hrubú   kladu pred domom tak, aby mal pred sebou aj starého aj jeho dvor.
    </tei:p>
    <tei:p>
     - Prekvapili ste ma, urodzený pane, - jachtal sokoliar, len aby   niečo povedal.
    </tei:p>
    <tei:p>
     - Prekvapil, prekvapil, - opakoval Súľovský. - Ale aj ty si ma   prekvapil, keď vo svojom hniezde s dravou zverou chováš aj krásne a   spanilé vtáča, - narážal na Madlenu.
    </tei:p>
    <tei:p>
     - To mi dcéra, pane, - vysvetľoval kuso Zachar. Niečo sa v ňom   pohýbalo, pobúrilo, znepokojilo ho pri takejto reči.
    </tei:p>
    <tei:p>
     - Viem, ale to nie je hlavné, hlavné je, kde si vzal toľkú krásu,   čo skrývajú jej líca.
    </tei:p>
    <tei:p>
     - Na mater sa podala, pane, - odpovedal sokoliar, ani trochu   nevyjasniac tvár.
    </tei:p>
    <tei:p>
     - Znamenitá sokoliarka. Rozumie sa remeslu.
    </tei:p>
    <tei:p>
     - Trochu, pane. Vidí, počúva a pomáha, všeličomu sa podučila.
    </tei:p>
    <tei:p>
     - Umná deva. umná, - hovoril Súľovský viacej pre seba ako pre   Zachara. Ktovie, kde mu myšlienky lietali, lebo sa nedíval na   Zachara, ale kamsi na hory, akoby tam videl obraz tej, o ktorej   hovoril.
    </tei:p>
    <tei:p>
     - Taká, akých najviac na svete. pane.
    </tei:p>
    <tei:p>
     - Málo takých, starý, veľmi málo.
    </tei:p>
    <tei:p>
     Znovu zostalo ticho. Súľovský sedel, hľadel ponad Zachara na hory   a pošibkával bičíkom, ktorý držal v ruke. Zachar sa zabral do roboty,   akoby bol celkom zabudol, akého vzácneho hosťa má v dome.
    </tei:p>
    <tei:p>
     - Čo chceš s ňou robiť, starý? - pretrhol odrazu tichosť   Súľovský.
    </tei:p>
    <tei:p>
     - S kým, pane?
    </tei:p>
    <tei:p>
     - S ňou, - ukázal bičíkom k domu, - s dcérou.
    </tei:p>
    <tei:p>
     - Čože by som, pane? Čo čaká na dievča, ako je Madlena? Vydá sa a   bude ďalej žiť, možno s biedou, možno bez nej, všelijako sa žije.
    </tei:p>
    <tei:p>
     - Hm, - zašomral Súľovský. - A nemusela by biedu trieť, - povedal   odrazu.
    </tei:p>
    <tei:p>
     Zachar pozrel na Súľovského. Ten sa usmieval, akoby bol chcel   takto zahladiť zjavne nepríjemný dojem, ktorý vyvolal rečou.
    </tei:p>
    <tei:p>
     - Hovorím, ak ju vydáš za sebepodobného alebo horšieho, čaká ju   to, čo teba, takýto život naničhodný. Škoda by jej bolo.
    </tei:p>
    <tei:p>
     - Mne, pane, naozaj nič nechýba, ani jej. Zdraví sme, pracovať   vieme, hlad netrpíme, nuž ako by sme neboli spokojní? A čo bude?   Ktože to vie, pane? Ani my, ani vaša milosť.
    </tei:p>
    <tei:p>
     Súľovský sa trochu zamyslel. Niť reči, ktorú začal motať, sa mu   neustále uzlila a pretrhávala. Zachar naisto zacítil, kam ho chce   dostať; či už vedome, či nevedome sa mu vymykával.
    </tei:p>
    <tei:p>
     Nakoniec uderil Súľovský dorovna:
    </tei:p>
    <tei:p>
     - Počuj, starý, vzal by som ju na hrad.
    </tei:p>
    <tei:p>
     Zachara akoby bol niekto nožom bodol.
    </tei:p>
    <tei:p>
     - Na hrad, pane? Čože by tam robila? Nepozná ona panské   roboty.
    </tei:p>
    <tei:p>
     - Nerobila by! - odvrkol nervózne Súľovský.
    </tei:p>
    <tei:p>
     - To by ju bez roboty chcela chovať vaša milosť?
    </tei:p>
    <tei:p>
     - A bolo by to zlé? Koľkí ľudia tam žijú bez roboty. Či myslíš, že   život bez roboty nie je životom?
    </tei:p>
    <tei:p>
     - Ľudia ako sme my, nevedia si ho bez roboty predstaviť. Načože   mám tieto ruky a hlavu?
    </tei:p>
    <tei:p>
     - Ty, pravda, iba na robotu, lebo ti je tak súdené. Tvojej dcére   nemusí byť súdený takýto život.
    </tei:p>
    <tei:p>
     - Nie, pane, - vzbúril sa Zachar, tvár mu sčervenela. - Moja dcéra   ostane so mnou. Má už určeného šuhaja, ktorý si ju vezme, a budeme   žiť spolu. Pre nás by sotva šťastie zakvitlo tam, kde ho vy   nachodíte.
    </tei:p>
    <tei:p>
     Súľovský chcel zahladiť nepokoj, ktorý vzbudili v Zacharovi jeho   reči. Vstal a navonok celkom nevšímavo povedal:
    </tei:p>
    <tei:p>
     - A veď sa s tebou škriepiť nebudem, ale jedno je pravda, ako že   sa volám Súľovský, škoda tvojej krásnej dcére hniť pod slamenou   strechou. - S tým vyskočil na koňa a ani sa nerozlúčiac, odišiel.
    </tei:p>
    <tei:p>
     Keď došiel na to miesto, odkiaľ bolo ešte vidieť domec, obrátil   koňa a hľadel. Zachar, ako sa mu pozdávalo, tiež neplietol, ale díval   sa na neho. Na prahu domca stála sokoliarova dcéra a tiež hľadela v   tie strany, kadiaľ odchodil Súľovský.
    </tei:p>
    <tei:p>
     A ten sa odrazu veselo zasmial a šibnúc koňa, odcválal...
    </tei:p>
    <tei:p>
     Z malého sokoliarovho domca sa vytratila spokojnosť.
    </tei:p>
    <tei:p>
     Akoby ju bol vietor rozvial po horách, akoby v tom dome nikdy   nebola bývala. Súľovský skoro denne chodieval do chalupy, alebo, len   tak očistom, okolo nej. Niekedy to bolo ráno, keď sa ešte krištáľová   rosa perlila na tráve, inokedy zasa podvečer, keď posledné slnečné   lúče zlátili súľovské skaly. Ba priam cez biely deň a neraz i nocou   klopal na Madlenino okno. Pravdaže, zriedka vychádzala ona, obyčajne   vychodil starý sokoliar a zisťoval, že to Súľovský len pre daromnú   pletku ruší ich pokoj.
    </tei:p>
    <tei:p>
     Madlena teraz často sedávala zadumaná. Neraz plietla siete a   odrazu sa zahľadela do zeme, ruky sa jej prestali hýbať, prsty   obratne narábať niťou. Alebo pustila sokola a hľadela na neho, ako   chytil divého holuba a spúšťa sa s korisťou dolu. Jednako nezavolala   - Chyľo, Chyľo. Ani nezahvizdla, ani nezazvonila, aby privábila   dravého sokolíka. Keď niesla vodu v mliečniku a zaspievalo vtáča,   Madlena zastala a počúvala, akoby snila. Otec to videl a trápil sa.   Aj ona sa trápila.
    </tei:p>
    <tei:p>
     - Madlena, Madlena, - prihováral sa jej otec, keď sedávala večerom   na hrubej klade. - Na čo myslíš?
    </tei:p>
    <tei:p>
     Dievča sa prebudilo a udivene pozrelo na otca.
    </tei:p>
    <tei:p>
     - Na čo by som myslela? - vyletelo spomedzi krvavočervených   perí.
    </tei:p>
    <tei:p>
     - Od toho času, ako chodí Súľovský, nie si, ako si bývala.
    </tei:p>
    <tei:p>
     Usmiala sa a v tom jej úsmeve bolo veľa smútku, doteraz u nej   nevídaného.
    </tei:p>
    <tei:p>
     - Akáže som?
    </tei:p>
    <tei:p>
     - Myslíš na neho a jeho daromné reči, - povedal tvrdo otec.
    </tei:p>
    <tei:p>
     Vtedy Madlena vstala a odchádzala so sklonenou hlavou. Zachar   vedel, že odchodí do izbice a tam plače.
    </tei:p>
    <tei:p>
     Jedného takého večera došiel k sokoliarovi Ďurinov Adam. Ten, čo   bol pomocníkom panského hájnika, bývajúceho neďaleko sokoliara, len   vyššie v horách. Adam bol mládenec urastený ako jedľa a hybký ako   breza, sily mal za medveďa. Keď mu zvýšil čas, chodieval dolu k   Zacharovcom. Alebo sa tu zastavoval, keď chodil okolo sokoliarovho   domca. Dakedy len odďaleka volal na nich:
    </tei:p>
    <tei:p>
     - Báťa Zachar, ako žijete?
    </tei:p>
    <tei:p>
     Alebo sa prihováral Madlene:
    </tei:p>
    <tei:p>
     - Madlenka, Madlenka, poďže, poď!
    </tei:p>
    <tei:p>
     Keď vyšla a veselá, usmiata pribehla k nemu, podával jej ohromnú   kyticu jahôd, alebo košíček malín priniesol, alebo trpkastých černíc   podal. Niekedy pribehol podvečer a potom sedeli všetci traja a   zhovárali sa.
    </tei:p>
    <tei:p>
     Aj toho večera došiel a zastihol Zachara sedieť samotného.
    </tei:p>
    <tei:p>
     - Kdeže je Madlena, báťa? - vyzvedal sa.
    </tei:p>
    <tei:p>
     - Kdeže by bola, v izbici kdesi, - zašomral sokoliar neochotne. -   Sadni si u nás! - ponúkol mládenca.
    </tei:p>
    <tei:p>
     Nuž sadol si, sadol Adam, ale z rozprávania nebolo veľa.
    </tei:p>
    <tei:p>
     - Počúvajte, báťa, - prehovoril odrazu šuhaj, - k vám je nový   chodník vychodený. Kopytami koňa vychodený.
    </tei:p>
    <tei:p>
     Zachar pozrel na Adama najprv zadivený, ale potom sa do jeho   pohľadu vkradlo veľa trpkosti.
    </tei:p>
    <tei:p>
     - Taká je, Adam môj, teraz cesta k nám, - zavzdychal sokoliar.
    </tei:p>
    <tei:p>
     Ďurinov Adam ostal zarazený, tak divne mu ostalo okolo srdca.   Voľačo ho mrzelo, voľačo zlostilo, dačoho mu ľúto bolo. V hrudi sa mu   rodil taký zvláštny, pomiešaný pocit. Chvíľu sa mu chcelo vyskočiť,   zahrešiť, skríknuť. Nepokoj ho omotával ako čierny pavúk   pavučinou.
    </tei:p>
    <tei:p>
     - A čože je to za jazdec, báťa?
    </tei:p>
    <tei:p>
     - Súľovský. Čierny orol zo Súľova, - povedal bez rozmýšľania   Zachar.
    </tei:p>
    <tei:p>
     - On? - čudoval sa Adam. I sa mu chcelo, i nechcelo veriť.
    </tei:p>
    <tei:p>
     V hlave sa mu brieždiť začalo, ako sa mu dosiaľ nebrieždilo.   Jednako zaháňal, ako vedel, znepokojujúce myšlienky. Toto všetko   okolo je Súľovského, zem i skaly, hory i vody, stromy i lúčiny, domy   i ľudia v nich, i ten vzduch nad zemou i vtáctvo nad horou. Všetko,   všetko, prečo by teda nemohol chodiť na tieto miesta? Všade je doma,   všade vo svojom, všade medzi svojimi.
    </tei:p>
    <tei:p>
     - To pre sokoly chodí? - nedal pokoj Adam.
    </tei:p>
    <tei:p>
     - Možno, - zašomral nasilu sokoliar.
    </tei:p>
    <tei:p>
     - Prečo? Neviete?
    </tei:p>
    <tei:p>
     - I viem, i neviem. Aj to je možné, že nie za sokolom chodí, ale   za sokolicou, - zasmial sa žalostne chripľavým hlasom sokoliar.
    </tei:p>
    <tei:p>
     Teraz ostal Adam ako meravý.
    </tei:p>
    <tei:p>
     Teda toto visí vo vzduchu, toto je divná neistota a čudné napätie,   ktoré sa valí na neho zo všetkých kútov. Madlena je v izbici, starý   sokoliar si zakrýva tvár, z očí mu možno slzy hrčia. A cestou z hory   vedie k sokoliarovmu domu chodník, vyšliapaný vraníkom súľovského   pána.
    </tei:p>
    <tei:p>
     Aj Adamovi sa odnechcelo vravieť. Sedel nemý ako to drevo pri   sokoliarovi.
    </tei:p>
    <tei:p>
     Nezadlho potom Ďurinovie Adam, pomocník panského horára, znovu   zastal pred sokoliarovým dvorom a len akoby očistom zavolal:
    </tei:p>
    <tei:p>
     - Báťa, čože porábate?
    </tei:p>
    <tei:p>
     - Ako vidíš, Adam, siete pletiem.
    </tei:p>
    <tei:p>
     - Nechajte vy siete a poďte za mnou!
    </tei:p>
    <tei:p>
     Vtedy sa Zachar vystrel a obzrel na Adama, ktorý stál obďaleč na   chodníku, čo viedol k horárovmu domcu pod skaly.
    </tei:p>
    <tei:p>
     - Máme mladé krahulce!
    </tei:p>
    <tei:p>
     Zachar ožil. Už sa nezabával s niťami, ale skoro pobehol k   Adamovi. Adam sliedil po hore za hniezdami dravých vtákov. Ak našiel,   ,dával vedieť sokoliarovi, a ten vyberal mladé dravce, odnášal domov,   opatroval, a keď začali dorastať, začínal ich cvičiť. Veru, nájsť   dravčie hniezdo nie je ľahké. Musí to byť skúsený človek a ešte   skúsenejšie oko, čo ho vysliedi. A keď už vie o ňom, treba ho   ustavične pozorovať, aby mladé dravce v pravý čas vyberal. Mladý   sokol sa oveľa ľahšie skrotí než starý, ktorý neraz vypustí vtáčiu   dušu, než sa podvolí sokoliarovým rozkazom.
    </tei:p>
    <tei:p>
     - Kde? - popýtal sa Zachar dychtivo.
    </tei:p>
    <tei:p>
     - Hore na skale. Ťažko sa k hniezdu dostaneme, ale pomôžem vám, -   sľuboval Adam.
    </tei:p>
    <tei:p>
     Ani nebolo treba sľubovať, lebo starému sokoliarovi často pomáhal.   Zachar ho mal ako vlastného. I preto, že mu takto radil a pomáhal, i   preto, že si neustále myslel, že dá dcéru Madlenu Adamovi za ženu.   Naozaj mu teda bol blízky, skoro vlastný.
    </tei:p>
    <tei:p>
     - A súce? - vyzvedal sa sokoliar.
    </tei:p>
    <tei:p>
     - Súce, báťa, a najvyšší čas, sú najlepšie.
    </tei:p>
    <tei:p>
     - Teda mám sa zobrať? - staral sa Zachar.
    </tei:p>
    <tei:p>
     - Dnes už nie, báťa, ale zajtra prídem po vás, pôjdeme spolu.
    </tei:p>
    <tei:p>
     - Aj tak dobre, ak neuletia, - súhlasil Zachar.
    </tei:p>
    <tei:p>
     - Nie, ešte neuletia, - uisťoval Adam.
    </tei:p>
    <tei:p>
     Už si ani nemali čo hovoriť, jednako sa Adam nehýbal. Akoby mal   ešte niečo na duši.
    </tei:p>
    <tei:p>
     - A Madlena? - opýtal sa nesmelo.
    </tei:p>
    <tei:p>
     - Išla na hrad so sokolom. Súľovský odkázal.
    </tei:p>
    <tei:p>
     - Sama?
    </tei:p>
    <tei:p>
     - Sama. Vo dne sa jej nemôže nič stať.
    </tei:p>
    <tei:p>
     - Pravdaže, vo dne sa jej nemôže nič stať, - opakoval Adam.
    </tei:p>
    <tei:p>
     No ani teraz sa šuhaj nezberal ďalej. Zachar vycítil, že chce ešte   niečo povedať. Pozval ho ďalej do dvora.
    </tei:p>
    <tei:p>
     Keď vošli, sadli si na starú kladu. Sprvoti mlčali.
    </tei:p>
    <tei:p>
     - Takto si už dávnejšie myslím, báťa: čas je tu, mohol by som aj   ženu vychovať. Neraz ste hovorili, neviem, či žartom, či vážne, že mi   dáte Madlenku za ženu. Ak by ste vážne boli sľubovali, iste nebudete   rušiť sľub.
    </tei:p>
    <tei:p>
     Starému akoby sa bol kameň odvalil zo srdca. Vzdychol si a tvár sa   mu trochu vyjasnila.
    </tei:p>
    <tei:p>
     - Nie, Adam, naozaj som nehovoril do vetra.
    </tei:p>
    <tei:p>
     - Ďakujem vám, báťa, - chytil Adam sokoliara za ruku. - Len ešte   jedno: ktovie, či bude Madlena chcieť?
    </tei:p>
    <tei:p>
     - Prečo by nechcela? Keby nechcela, nebol by som ti hovoril. -   Zamĺkli, aj jeden aj druhý mal hlavu plnú myšlienok.
    </tei:p>
    <tei:p>
     - Zájdem čo najskôr k pánovi na hrad a poprosím o dovolenie.
    </tei:p>
    <tei:p>
     - Dobre urobíš, Adam, neodkladaj, - súhlasil Zachar.
    </tei:p>
    <tei:p>
     Aj sa tak zhodli, aj sa tak rozišli. Zachar sa dal k svojim   sieťam, Adam horou pod skaly.
    </tei:p>
    <tei:p>
     Večer, keď už dávno slniečko zašlo a na trávičke sa začala   usadzovať rosa, vrátila sa aj Madlena. Čierny orol - Súľovský - šiel   s ňou. Mladý, urastený ako svieca, oblečený a vyfintený ako princ z   rozprávky, vedúc si vraníka, kráčal s devou k sokoliarovmu domcu.   Madlena bola spokojná, ba aj veselá. Už zmizol všetok strach, ktorý   pociťovala, keď prišiel súľovský pán prvý raz, smelo sa s ním   zhovárala, smiala sa bezstarostne, keď zažartoval. Tak došli až k   domcu a Súľovský, akoby mu bol býval Zachar starým priateľom a   kamarátom, sadol si na hrubú kladu a dal sa do rozhovoru so   sokoliarom.
    </tei:p>
    <tei:p>
     - Ako sa darí robota, starý? - oslovil ho, ale bolo vidno na ňom,   že ho neveľmi zaujíma, čo povie sokoliar. Oči Súľovského neustále   sledovali Madlenu.
    </tei:p>
    <tei:p>
     - Ako obyčajne, pane. Dostanem mladé dravčatá, - akoby si bol   odrazu spomenul Zachar.
    </tei:p>
    <tei:p>
     - Len sa usiluj, lebo potrebujem niekoľko bystrých vtákov. Treba   sa mi zavďačiť kráľovi.
    </tei:p>
    <tei:p>
     - Zajtra ich vyberiem z hniezda.
    </tei:p>
    <tei:p>
     - Kde si ich našiel?
    </tei:p>
    <tei:p>
     - Nie ja, pane. Adam, pomocník hájnika, hore na skalisku.
    </tei:p>
    <tei:p>
     - Adam . . . Adam ... - hľadal v pamäti Súľovský.
    </tei:p>
    <tei:p>
     - Šikovný mládenec, v službách urodzeného pána a mne je ako   vlastný, - oživla Zacharova reč.
    </tei:p>
    <tei:p>
     - Taký? - stále spomínal Súľovský.
    </tei:p>
    <tei:p>
     Ktovie, čo to starému zišlo na um, ale tak sa mu pozdalo, že by   bolo dobre zdôveriť sa v tejto chvíli pánovi.
    </tei:p>
    <tei:p>
     - Chystá sa k urodzenému pánovi na hrad, - začal odrazu.
    </tei:p>
    <tei:p>
     Súľovský trochu prekvapený pozrel na sokoliara.
    </tei:p>
    <tei:p>
     - Slúži verne, háji a varuje statočne, i chcel by sa, mládenec,   oženiť. Patrí sa pýtať chlebodarcu, ako urodzeného pána, - zahováral   milo Zachar.
    </tei:p>
    <tei:p>
     Súľovský počúval len jedným uchom, po tvári akoby sa mu boli mraky   preháňali, hneď sa usmieval, hneď sa mračil. Ešte nevedel nič,   jednako začínal tušiť, kam starý sokoliar mieri.
    </tei:p>
    <tei:p>
     - Kohože si chce vziať? To ti hovorím, panský hájnik sa nemôže   naložiť s hocijakou.
    </tei:p>
    <tei:p>
     - Dobre hovoríte, urodzený pane, moje dieťa nie je síce prvé, ale   ani posledné. Ak bude treba, priučím šuhaja sokoliarskemu remeslu a   bude z neho väčší úžitok než z hájnika, - sľuboval Zachar.
    </tei:p>
    <tei:p>
     - Teda tvoju dcéru by chcel?
    </tei:p>
    <tei:p>
     - Tak, urodzený pane, ak by to bolo možné, sem by som ho vzal, k   nám, a sokoliarstvu priučil. Nie je to ľahké remeslo, sokoliarskych   škôl je málo, priučil by som ho. I Madlena vie, čo vie.
    </tei:p>
    <tei:p>
     - Teda Madlenu, Madlenu ... - šomral si pod fúzy Súľovský a   bičíkom udieral na sáru čižmy. Ani si už nevšímal, čo hovorí starý   sokoliar, on myslel na celkom iné veci.
    </tei:p>
    <tei:p>
     Odrazu zdvihol hlavu.
    </tei:p>
    <tei:p>
     - A Madlena čo? Chce?
    </tei:p>
    <tei:p>
     - Ako by nechcela? Poznajú sa od mala a sú si veľmi blízki.
    </tei:p>
    <tei:p>
     - No uvidíme, uvidíme, - vstával Súľovský z klady a nepovediac ani   pol slovka na rozlúčku, vyskočil na koňa, pobodol ho a odcválal.
    </tei:p>
    <tei:p>
     O chvíľu sa za ním hora zatvorila.
    </tei:p>
    <tei:p>
     Bolo sa už zvečerilo a hustý mrk sa vkrádal do hôr.
    </tei:p>
    <tei:p>
     Adam Ďurinov si kráčal rezko a bezstarostne. Akoby aj nie? Okolo   srdca mu je, ako mu nebývalo. Bol u hradného pána, aby mu predniesol   žiadosť. Prijal ho ako starého známeho. I zasmial sa, keď vyrukoval   trochu hanblivo so žiadosťou. Požartoval s ním a zvolenie ochotne   dal. Vraj, aby ho nezabudol pozvať na veselie.
    </tei:p>
    <tei:p>
     Teda akože mal Adam kráčať?
    </tei:p>
    <tei:p>
     Len tak ako kráčal. Veselo a bezstarostne, len-len že nespieval.   Keď ho zhltnú hory, možno si aj zaspieva. Aby aj hora počula, aj divá   zver i tie nemé skaly, ako sa mu dnes dobre povodilo, aká radosť sa   usídlila v jeho srdci.
    </tei:p>
    <tei:p>
     Vošiel do hory, pridal do kroku a bol už neďaleko miesta, kde   býval sokoliar Zachar s Madlenou. Už začal pomýšľať, že odbočí a   zastaví sa u nich, aby sa podelil s nimi o radosť, ktorú prežíval. Aj   tak urobil. Keď došiel na miesto, kde odbočoval chodník z cesty do   hory, dal sa po ňom, ticho si pohvizdujúc.
    </tei:p>
    <tei:p>
     Objal ho nejasný súmrak.
    </tei:p>
    <tei:p>
     Neurobil veľa krokov, keď odrazu niečo za ním zašuchotalo. Akoby   sa bol niekto prudko pohýbal medzi krovím. Chcel sa obzrieť, čo to   je. Zver, alebo človek?
    </tei:p>
    <tei:p>
     Nestačil.
    </tei:p>
    <tei:p>
     Niečo ťažké sa mu zvalilo na hlavu, obkľúčila ho temnota.
    </tei:p>
    <tei:p>
     Ťažká páchnuca plachta alebo prikrývka mu omotala hlavu a než sa   stačil spamätať, opantala mu ruky i nohy. Začal sa mykať, trhať,   mocné telo sa zvalilo na zem a hádzalo, ale čím viacej sa metal, tým   viacej cítil, že sa zamotáva. Na plachtu naisto omotávali povrazy, že   bol ako veľká čierna bábika. A tak aj, ako bezmocná bába, ležal na   zemi. Darmo sa chvíľami znova a znova začínal zvíjať, skrúcať,   páchnucu plachtu a povrazy nevládal zhodiť z tela. Kričal, ale handra   ho dusila, potuchlina, ktorá z nej vychodila, štípala v krku,   šteklila v nose, pálila v očiach. Nie, nevedel, ani si nemohol   pomôcť, ležal ako klada. A tak ako kladu ho čiesi mocné ruky   schytili, odnášali ako pierko a nakoniec hodili pravdepodobne do   voza, ktorý stál na ceste. Len čo ho zložili, zacítil, že leží v   slame. Voz sa pohol, ale ktože vedel kam?
    </tei:p>
    <tei:p>
     Spokojne ležal. Začal triezvo usudzovať a premýšľať, čo sa to s   ním porobilo, kto ho to takto zajal a kam ho mienia zaviezť. Usiloval   sa podľa otrasov, podľa hrkotu kolies, podľa sklonu voza určiť aspoň,   ktorým smerom ho vezú. Jeho väznitelia ho nepochybne starostlivo   strážili, lebo len čo sa pohýbal, už mu prisedávali na nohy, hlavu   tlačili tvárou do slamy, div ho nezadusili. Radšej teda ostával ticho   ležať a pozoroval, čo sa s ním deje.
    </tei:p>
    <tei:p>
     Viezli ho dlho, najprv dolu strmým svahom, potom dohora, nakoniec   sa voz pohyboval po rovine. Chvíľami akoby bol začul šplechot vody, a   potom prišlo zasa stúpanie, otrasy, až napokon zahrkotali pod   kopytami koní kamene. Okolo neho sa rozniesol hukot, akoby voz   prechodil nejakou bránou. Ale ktorou? Je to brána Žiliny? Trenčína?   Súľova? Vršatca? Je to brána mesta, či hradu? Nevedel Adam, nevedel.   . .
    </tei:p>
    <tei:p>
     Konečne sa voz zastavil. Začul tlmené hlasy a vzápätí cítil, ako   ho skladajú z voza. Nie, nerozmotali hrozné klbko, v ktorom bol   zamotaný, ale prenášali ho tak, ako bol, sputnaného povrazmi. Cítil,   že vystupujú schodmi a potom zasa zostupujú. Chvíľami ho ovieval   nepríjemný chlad. Zaštrkotali kľúče, zakvílili dvere a potom ho   zložili. Uvoľnili povrazy, plachtu nechali. Adam ležal ticho,   čakajúc, čo sa bude ďalej diať. Ležal celkom prihlušený. Keď   odstránia plachtu, vyskočí. . .
    </tei:p>
    <tei:p>
     Nevyskočil, lebo plachtu nik neodvíjal z jeho tela.
    </tei:p>
    <tei:p>
     Okolo bolo ticho. Ešte chvíľu ležal, potom sa zviechal.
    </tei:p>
    <tei:p>
     Konečne sa dostal z veľkého zámotku, vystrčil spotenú hlavu na   vzduch a otvoril spuchnuté oči. Nevidel okolo seba nikoho. Iba keď si   oči zvykli na prostredie, v ktorom sa ocitol, uvedomil si, že je v   nejakej miestnosti. Tá miestnosť má vysoko nad ním okienko, ktorým sa   prediera neskorý svit mesiaca. Lenže ten svit bol popretínaný   čiernymi pásmi.
    </tei:p>
    <tei:p>
     S námahou sa postavil na nohy. Vtedy zbadal, že čierne pásy sú   mreže.
    </tei:p>
    <tei:p>
     Bol vo väzení.
    </tei:p>
    <tei:p>
     Matúš, žalárnik na Lednickom zámku pána Bielka, bol človek akoby   stvorený pre toto remeslo. Kto ho nepoznal, bol by povedal: človek   čudný, iste nemý od narodenia. Lebo žalárnik Matúš veru ťažko,   preťažko stratil čo i len pol slovíčka. Mlčal ako tie skaly, na   ktorých bol postavený Lednický zámok. Koniec koncov žalárnikovi sa aj   tak patrilo - vidieť všetko, ale mlčať o všetkom. Matúš aj tak robil.   Preto si ho pán Bielko vybral a určil mu toto remeslo. Hradný pán   Bielko bol zbojník vybíjaný a mal toho na rováši viacej ako vlasov na   hlave. Naširoko-ďaleko bolo známe jeho meno, už či sa dal hore, alebo   dolu Váhom. Ba chýr preskočil aj na Moravu, lebo pán Bielko neraz s   kamarátmi, ktorých zverboval zo všetkých kútov sveta, nielen na   Slovensko, ale aj na Moravu lúpežiť zachodil.
    </tei:p>
    <tei:p>
     Jeho sused, pán Súľovský, sa nedával po takomto remesle, ale dobre   vedel o záľube lednického pána. Keď sa raz stretli u pána   Podmanického na Hričove, začal s Bielkom takýto rozhovor:
    </tei:p>
    <tei:p>
     - Mal by som pre teba, pán brat, dačo.
    </tei:p>
    <tei:p>
     Bielko bystro šibol okom na Súľovského.
    </tei:p>
    <tei:p>
     - A čo také, vaša milosť, pán brat?
    </tei:p>
    <tei:p>
     - Chlapáka, šikovného, nebojsu, len by ho bolo treba trochu   prikrotiť.
    </tei:p>
    <tei:p>
     - Zavadzia vám? - usmial sa dvojzmyselne Bielko.
    </tei:p>
    <tei:p>
     - Trochu.
    </tei:p>
    <tei:p>
     - Hryzie? - vyzvedal sa lednický pán ďalej, neprestávajúc sa   usmievať.
    </tei:p>
    <tei:p>
     - Ešte nie, ale mohol by uhryznúť.
    </tei:p>
    <tei:p>
     - Tak ho pošlite, pribrúsime zúbky.
    </tei:p>
    <tei:p>
     - Aj ozubadliť trochu, - radil Súľovský.
    </tei:p>
    <tei:p>
     - Taký bude, že poskočí navlas ta, kde budeme chcieť. Ja sa v   takej robote vyznám, pán brat.
    </tei:p>
    <tei:p>
     - Zato vám ho ponúkam.
    </tei:p>
    <tei:p>
     - Len jedno, pán brat, aby zabudol na vás, lebo sa neraz pridalo,   že aj taký vycvičený kopovník uhryzol šľachetného darcu, čo mi ho   daroval tak, ako mi ho teraz vy darúvate.
    </tei:p>
    <tei:p>
     - To už bude moja starosť.
    </tei:p>
    <tei:p>
     - Potom je vec v poriadku. Opantať ho, rúčky i nôžky zviazať,   prípadne aj želiezkami prizdobiť a poslať ho ku mne. O ostatok sa už   postaráme.
    </tei:p>
    <tei:p>
     Stisli si ruky a potom zmluvu zapili.
    </tei:p>
    <tei:p>
     Neuplynul ani týždeň, a Ďurinovie Adam sedel s reťazou na nohe v   kobke pod hradnou vežou Lednického zámku.
    </tei:p>
    <tei:p>
     Pán Bielko akoby bol zabudol na neho. Ani raz sa neopýtal Matúša,   ako je s väzňom. Bielko má na všetko čas; sokolík musí najprv   poriadne vytriezvieť, a potom sa začne cvičenie. S takýmito treba   opatrne, sú ako mladé dravé sokoly, škriabu a glbú, veľmi neradi sa   podvoľujú. Ale Bielko má s nimi dobré skúsenosti.
    </tei:p>
    <tei:p>
     Keď sa teda hradný pán neopytoval na Adama, ani starý   Matúš-žalárnik nehovoril o ňom.
    </tei:p>
    <tei:p>
     Jednako nebol žalárnik Matúš „nevravný, ako ho obyčajne na   zámku prezývali. Mal v ústach jazyk a v hlave myšlienky, ktoré chceli   vyjsť najavo, a mal v hrudi srdce, síce veľmi ohlušené, no jednako v   ňom tleli city, ktoré ho občas premohli. Vtedy sa stával z nevravného   Matúša vravný. Doma mal žalárnik dcéru Katarínku, ktorá bola pravým   opakom zachmúreného otca. Jej sa v takých časoch, keď mu srdce   odmäklo, zdôveroval.
    </tei:p>
    <tei:p>
     Tak bolo aj vtedy, keď doviezli na zámok Ďurinovie Adama. Všetečná   Katka vedela o všetkom, len nevedela, koho to takým zvláštnym   spôsobom priviezli. Striehla teda na otca a na jeho slabú chvíľku,   ktorá skoro nadišla.
    </tei:p>
    <tei:p>
     Starý žalárnik obyčajne takto začínal:
    </tei:p>
    <tei:p>
     - Tisíc hromov do takého remesla.
    </tei:p>
    <tei:p>
     - Musíte aj v noci na stráž, otec? - spytovala sa ho nevinne   Katka.
    </tei:p>
    <tei:p>
     - Akože, musím, musím . . . Keby som nechcel, nemusel by som.
    </tei:p>
    <tei:p>
     - A vari priviezli dakoho?
    </tei:p>
    <tei:p>
     - To je, že priviezli, tisíc hromov a paromov.
    </tei:p>
    <tei:p>
     Katarínka prestala hovoriť. Vedela dobre, že keď sa otcovi   rozviazal jazyk, sám bude priasť reči ďalej. Bolo ho treba nechať bez   otázky, aby sa v mysli nahromadilo rečí, potom sa začnú liať bez   pretrhnutia.
    </tei:p>
    <tei:p>
     - A čože je zač? - bodla Katka, keď starý už dlho mlčal.
    </tei:p>
    <tei:p>
     - Hehehe, - zachichotal sa chripľavým hlasom starý, - jašterica,   ešte to by ti bolo treba vedieť, tisíc hromov a paromov. To je, že je   to mládenec urastený ako svieca, mladý, jarý. Ej, nevidí sa mu,   nevidí v temnej kobke, keď bol naučený chodiť horou, hájom, lesom ako   vták. Ale posadili ho, a tak musí sedieť. Hrkúta on, hrkúta, chvíľou   do jedu, kusom do zúfania, kusom do úmoru, ale či si pomôže? Horkýže   pomôže! Až skrotne celkom, možno ho pán Bielko z veže vytiahne a bude   sokolík zachodiť k Váhu i na Moravu i do Sliezska s kompániou.
    </tei:p>
    <tei:p>
     - A neviete, odkiaľ ho priviezli? - nedala pokoj Katka.
    </tei:p>
    <tei:p>
     - To je, že som nevedel, ale teraz viem.
    </tei:p>
    <tei:p>
     - Odkiaľ?
    </tei:p>
    <tei:p>
     - Trochu známy, zo Súľova, hájnik pána Súľovského. Ten, čo pred   polrokom na hone tak výborne strieľal, preto ho asi Súľovský aj   hájnikom urobil . . .
    </tei:p>
    <tei:p>
     - Hájnik, hájnik, - hľadala Katka v pamäti, lebo naozaj bola veľká   poľovačka a ona bola tiež na nej v sprievode zámockej panej. Celkom   jasne sa pamätala na vysokého štíhleho mládenca, čo vtákov v lete   zostreľoval, až sa všetci divili. Pekný mládenec, dobre si ho Katka   zapamätala. Trochu po poľovačke aj požartoval s ňou. Ale ktože vie,   či sa ešte na ňu pamätá.
    </tei:p>
    <tei:p>
     - To je to, tisíc hromov a paromov, jašterica, ktože sa vyzná v   panských fígľoch? Panská láska na zajačom chvoste, dnes si milý -   zajtra hnilý, tak ako ten šuhajko pod zemou.
    </tei:p>
    <tei:p>
     Tým sa hovor zakončil, lebo ani Katka ani žalárnik odrazu sa   nemali do reči. Katka od tej chvíle neustále hľadala príležitosť, aby   sa dostala pod vežu a aspoň škárou vo dverách sa presvedčila, či je   to naozaj ten, na ktorého myslela.
    </tei:p>
    <tei:p>
     Keď si táto veselá dievčina niečo vzala do hlavy, veru sa   neuspokojila, kýmkoľvek nedosiahla, čo si zaumienila. Šmykla sa za   otcom, vystriehla, keď odišiel do veže, aby nazrel na väzňov.   Kľúčovou dierkou nazrela, ale v prítmí veľa nevidela; jednako   zbadala, že mládenec žije, ale smutný-neveselý sedí na prični, s   veľkou reťazou na pravej nohe.
    </tei:p>
    <tei:p>
     Vtedy jej odrazu vnikla do hlavy smelá myšlienka.
    </tei:p>
    <tei:p>
     Nikdy doteraz jej nič podobného neprišlo na um. Vyslobodí   mládenca.
    </tei:p>
    <tei:p>
     Ani sama nevedela, prečo jej to vhuplo do hlavy. Neustále jej   vírilo mysľou: „Prečo ho Súľovský chytil? Prečo ho poslal do Lednice?   Prečo ho neuväznil doma? Veď Súľovský zámok má hádam strašnejšie   väznice než Lednica! A čo tu čaká mládenca? Bude musieť dať sa medzi   hajdúchov lúpežného pána Bielka. Tak bude musieť urobiť, ak chce   chodiť po bielom svete. Ináč bude hniť pod zemou. A škoda   mládenca. Stále mala pred očami jeho peknú tvár, ako ju videla   onoho dňa na poľovačke medzi súľovskými hájnikmi. Ale Katarína si ani   nezmyslela, že to, na čo myslí, je nebezpečná, veľmi nebezpečná hra.   Mohla by pri nej nielen ona, ale aj otec, ba i mládenec prísť o   hlavu, alebo hniť v hlbokých hladomorniach pod hradom. Jednako sa jej   Katka chytila a nevedela zbaviť. Či líhala, vstávala, chodila,   sedela, stále myslela na nešťastného mládenca.
    </tei:p>
    <tei:p>
     Myslela, myslela, len nevedela, ako ho dostať z väzenia.
    </tei:p>
    <tei:p>
     Sedel sokolík, sedel v kobke pod vysokou vežou a celý jeho svet   boli štyri steny a okienko husto zasnované mrežami. Jasné slnce mu   posielalo iba sporý svit ako pozdrav z onoho sveta. Slniečko   svietilo, teplou, životodarnou silou a hojnosťou polievalo všetko, čo   žilo a rástlo na svete. Sokolík neokrieval, skrytý pred slncom a   svetlom hynul pod najvyššou vežou Lednického zámku. Kdeže sa podela   živosť z jeho tváre? Kam vyprchala červená farba z jeho líc? Prečo   zhasínalo svetlo v jeho pohľade? Tratila sa mu sila z mladého tela.   Samota a temnota, muky a sužovanie, suchý chlieb a voda podlamovali   mladú sviežosť Ďurinovie Adama.
    </tei:p>
    <tei:p>
     Poznal už strážnika Matúša, ktorý denne otváral dvere a bez slova   kládol chudobnú stravu a nápoj na studenú podlahu. Bez slova otváral   dvere, bez slova ich zatváral. Darmo sa mu Adam prihováral, darmo sa   vypytoval, Matúš-žalárnik ledva pozrel zvláštnym teplým pohľadom na   mládenca, akoby bol chcel povedať: „Ľutujem ťa, ale pomôcť ti   nemôžem.
    </tei:p>
    <tei:p>
     Tak bývalo deň čo deň, týždeň čo týždeň.
    </tei:p>
    <tei:p>
     Ale raz, nezadlho po tom, ako mala žalárnikova Katarínka rozhovor   s otcom a pán Bielko nebol na hrade, namiesto strážnika Matúša prišlo   dievča.
    </tei:p>
    <tei:p>
     Adam vyskočil, lebo v prvých chvíľach si myslel, že prišla tá, po   ktorej túžil. Zdalo sa mu, že prišla Madlenka. Bolo to dievča, ale   nie Madlenka.
    </tei:p>
    <tei:p>
     - Kto si? - vydralo sa chripľavo z Adamovej hrude.
    </tei:p>
    <tei:p>
     Dievča akoby sa bolo zľaklo, že tento tvor, umorený a s reťazou na   nohe, prehovoril. Oprelo sa o múr a vyjavenými očami sa dívalo na   mládenca.
    </tei:p>
    <tei:p>
     - Aj tak by si ma nepoznal, - zašeptalo.
    </tei:p>
    <tei:p>
     Adam sa pozornejšie zahľadel na devu. Nie, nepoznal ju.
    </tei:p>
    <tei:p>
     - Videla som ťa raz na poľovačke v súľovských horách.
    </tei:p>
    <tei:p>
     - Teda si zo Súľova?
    </tei:p>
    <tei:p>
     - Nie, bola som tam s lednickým panstvom.
    </tei:p>
    <tei:p>
     - Vari som na Lednici? - vyskočil Adam, zaštrkotajúc reťazou.
    </tei:p>
    <tei:p>
     - Nevedel si?
    </tei:p>
    <tei:p>
     - Nevedel, nevedel. Nič neviem, nič nechápem. Ani neviem prečo,   začo som sa sem dostal. Ani to neviem, kto mi takúto chvíľu   pripravil! - žaloval sa jedným dychom mládenec.
    </tei:p>
    <tei:p>
     Ale na tie otázky ani dievča nevedelo odpovedať. Ako zahrkotala   reťaz, prebudilo sa aj dievča. Bystro si uvedomilo, aké je nebezpečné   takto sa zhovárať s väzňom. Neodpovedalo, len sa odrazu, schvátené   strachom, schytilo a vybehlo z kobky. Dvere zavŕzgali a zaštrkotal   kľúč.
    </tei:p>
    <tei:p>
     Adam ostal stáť, nevediac si vysvetliť, po čo prišlo dievča, ako   to, že ho poznalo, a on ju nie. No najväčšmi ho prekvapilo, že je na   Lednici. Ako sa sem dostal? A kto to urobil? A prečo?
    </tei:p>
    <tei:p>
     Darmo si Adam lámal hlavu, nič nevymyslel.
    </tei:p>
    <tei:p>
     Na Súľovskom zámku plynul život veselo.
    </tei:p>
    <tei:p>
     Holubička, čo bývala so starým sokoliarom Zacharom, si veselo   hrkútala. Čierny orol - mladý Súľovský - býval skoro denným hosťom v   sokoliarovom dvore i v jeho dome. Sokoliar Zachar si zvykol na jeho   prítomnosť. Jeho cit akoby otupieval. Do srdca mu vnikalo niečo, čo   ako tvrdá skala chladilo i ťažilo. Deň čo deň sa mu v ňom varilo,   kvasilo, jatrilo ako pahreba pod chladným popolom.
    </tei:p>
    <tei:p>
     Holubička sedávala s pánom Súľovským.
    </tei:p>
    <tei:p>
     Holubička chodievala s ním horou, dolinou.
    </tei:p>
    <tei:p>
     A jedného dňa sivá holubička, krásna dcéra sokoliarova, zanechala   rodný domec i otca a odišla s Čiernym orlom na Súľovský zámok.
    </tei:p>
    <tei:p>
     Vtedy ostalo sokoliarovi Zacharovi akosi ľahšie. Nemal pred očami   nešťastie, ktoré sa navalilo na jeho dom a zastrelo ho ako čierna   páchnuca hmla. Neraz si takto pomyslel:
    </tei:p>
    <tei:p>
     „Keby tu bol Adam!
    </tei:p>
    <tei:p>
     Ani toho nebolo. Jedného dňa sa stratil, akoby sa bol prepadol pod   zem. Nik o ňom nevedel, nič sa o ňom dodnes nedozvedel, hoci sa už   polrok míňal, ako sa mládenec naposledy u neho obrátil. Nuž chodil   milý Zachar, robil ako vo snách. Naozaj sa mu tak pozdávalo, že toto   nie je skutočnosť, ale dajaký čudný sen.
    </tei:p>
    <tei:p>
     Niekedy si sivá holubička spomenula na otca a zavítala do starého   domca, naplniac ho veselým, bezstarostným štebotom. Nebola Madlena,   ako bývala. Šata na nej bola na spôsob ľudí zo zámku, aj v tvári mala   napísané to, čo sa dalo vyčítať z tvárí tých ľudí. Výraz   bezstarostnosti a ľahkej vôľušky sa jej nestrácal ani vtedy, keď   hľadela na otcovu ustaranú tvár.
    </tei:p>
    <tei:p>
     - Ako sa mávaš, dieťa? - opytoval sa, akoby očakával, že mu povie   nejakú nečakanú a či dávno očakávanú novinu.
    </tei:p>
    <tei:p>
     - Vidíš, otecko, som najšťastnejším tvorom na zemi. Mám, čo mi   srdce ráči a zaželá si, - šveholila milým hláskom.
    </tei:p>
    <tei:p>
     Starý Zachar len hlavou pokyvkával, akoby bol niečomu, čo len on   počul a chápal, prisviedčal.
    </tei:p>
    <tei:p>
     - Len pozor, pozor, dieťa moje, šťastie má veľmi plytké korene.   Zafučí silnejší vietor, vytrhne steblo a zláme ho. Tam bude tvoje   šťastie.
    </tei:p>
    <tei:p>
     Sivá holubička zo sokoliarovej chalupy, čo sa takým šťastným letom   dostala na Súľovský hrad k Čiernemu orlovi - Súľovskému, sa len   bezstarostne zasmiala.
    </tei:p>
    <tei:p>
     - Už sa len nestráchaj, otecko! Aj ty by si mal ísť so mnou na   hrad.
    </tei:p>
    <tei:p>
     Zacharove oči zasvietili.
    </tei:p>
    <tei:p>
     - Ak teba zvábil márnivý jas, moje oko je preň slepé. Tu som sa   narodil, tu žijem, tu aj kosti zložím. Možno raz aj ty, ak ti   hviezdička vábivá pohasne, nájdeš cestu pod túto strechu . . .
    </tei:p>
    <tei:p>
     Nič nepovedala holubička, len sa bezstarostne zasmiala ...
    </tei:p>
    <tei:p>
     Lednický hradný pán sedel za stolom a naproti nemu kapitán   kompánov pána Bielka, pán Frčka z Frčkoviec. Nevedno, či to bolo jeho   pravé meno, lebo medzi hajdúchmi, s ktorými zachodili títo dvaja na   zboje, veľa bolo takých, ktorí skrývali vlastné meno za falšované.   Hradnému pánovi to nijako neprekážalo, nestaral sa, kto je, čo je,   ale ako poslúcha a ako sa pri jeho výčinoch drží. Nadovšetko, či vie   držať jazyk za zubami. Už tretí deň sa takto schádzajú a dlho do noci   sa radia. Hajdúchom už začínala byť dlhá chvíľa a teraz, keď   pobadali, ako sa schádza kapitán s hradným pánom, mädlili si ruky,   akoby ich boli odrazu všetkých začali svrbieť. Iste sa chystá nejaká   dôležitá výprava a pri podarenej výprave sa ruky hajdúchov tiež   poriadne pomastia. Potajme teda čistili meče, mastili tetivy na   kušiach, ostrili oštepy, starostlivejšie opatrovali kone, lebo mnoho   ráz na ich rýchlosti záviselo, či sa dostanú so zdravou kožou domov,   alebo nechajú biedne telo napospas havranom a líškam.
    </tei:p>
    <tei:p>
     Frčka vyšiel neskoro z komnaty, hlava mu trešťala i od premýšľania   i od pálenky, ktorú pri porade popíjali. Na čerstvom vzduchu ho   troška previalo. Ani sa nepobral do svojej komnaty, ale dal sa dvorom   k bráne. Strážnikovi povedal, aby ho čakal, že sa nezadlho vráti, a   potom ho zhltla temná noc. Ktovie, kadiaľ chodil a čo robil, ale   vracal sa do zámku iba k polnoci. Spokojne si vykračoval k hradnej   bráne.
    </tei:p>
    <tei:p>
     Odrazu zastal.
    </tei:p>
    <tei:p>
     Pretrel si oči, lebo sa mu pozdávalo, že sa mu zrak zastrel bielou   hmlou. V tej hmle videl hore na hradbách mrviť sa bielu postavu.   Nedalo sa určiť, či chodí po múre, alebo sa vznáša vo vzduchu.   Vrcholce múrov sa strácali v nočnej temnote a postava akoby nebola z   tohto sveta, plávala na tej temnote ako na vode. Frčka zastal a s   otvorenými ústami sa díval. Srdce mu čujne bilo, ale strachu necítil.   Pozoroval, čo bude biela postava robiť. A nevidel nič zvláštne, tu   postála, tam postála, prešla niekoľko krokov, pohybovala sa tajomne,   ticho, až sa stratila v temnote, akoby sa bola v nej rozplynula.
    </tei:p>
    <tei:p>
     Keď zjavenie zmizlo, dal sa pomaly kráčať k bráne.
    </tei:p>
    <tei:p>
     Strážnik ho vpustil. I pobehol potom za kapitánom.
    </tei:p>
    <tei:p>
     - Pane, pane, videli ste? - volal potichu.
    </tei:p>
    <tei:p>
     - Koho? - robil sa nevedomým Frčka, hoci dobre vedel, na koho sa   strážnik opytuje. Naisto videl postavu aj on.
    </tei:p>
    <tei:p>
     - Bielu paniu, pane, nedobrá zvesť.
    </tei:p>
    <tei:p>
     - Táraš, starý. Iste si zaspal. Prečo by to bola nedobrá zvesť? -   obracal kapitán strážnika.
    </tei:p>
    <tei:p>
     - Uvidíte, pane, niečo nedobrého sa prihodí na hrade. Viete, -   podišiel dôverne ku kapitánovi a chytiac ho nechtiac za rameno, -   kedysi dávno, starí tak spomínajú, vraj stával na tomto mieste   kláštor. Akýsi mních nechal mníšstvo a chcel sa oženiť. Nedovolili.   Uväznili ho, namiesto k oltáru poputoval do hladomorne, kde nezadlho   skonal. Keď sa dievča o tom dozvedelo, vybehlo na kláštorné múry a   skočilo do priepasti. Odvtedy ju vraj vídať ako bielu paniu, neraz aj   s mníchom chodí takto po hradbách. Obyčajne jej zjavenie predchodí   nejakému nešťastiu. Videli ste ju, pane?
    </tei:p>
    <tei:p>
     - Ech, trúd, nič som nevidel, - klamal Frčka.
    </tei:p>
    <tei:p>
     - Ja som ju videl. Tak ako teraz vás. Uvidíte, nadíde nejaké   nešťastie, nedobrá chvíľa, pamätajte.
    </tei:p>
    <tei:p>
     - Hovorím, táraš, starý, ktovie, či si nepil. Nebalamuť mi ľudí,   strachopud, lebo by si mohol dostať pár nečítaných.
    </tei:p>
    <tei:p>
     Nechal strážnika ako okopaného stáť stred dvora a rýchlym krokom   sa pobral k svojmu príbytku.
    </tei:p>
    <tei:p>
     Ale nech už strážnik hovoril, alebo mlčal o bielej panej, isté   bolo, že sa zvesť o jej zjavení rozniesla po zámku. Kto veril, veril,   kto neveril, neveril. Hradný pán veru na takéto táraniny nič nedbal.   Smial sa, ako sa smial aj Frčka, a kázal, aby sa všetci hajdúsi   prichystali, lebo keď večer zastrie hory, vyrazia na dlhší výlet na   Moravu.
    </tei:p>
    <tei:p>
     Tak sa aj stalo.
    </tei:p>
    <tei:p>
     Hradný pán s hajdúchmi zmizli, akoby ich bol do vody hodil. A beda   tomu, u koho sa zastavia. Ale na hrade bolo tak, ako sa hovorí, že   keď je nie kocúr doma, myši si robia hody. Hradného pána nebolo, a   tak hradná čeľaď si v služobných miestnostiach urobila veselé hody.   Robievalo sa to vždy, keď pán odišiel na dlhšiu cestu. Kuchári   pripravili hostinu, sluhovia nadežmovali v hradných pivniciach vína i   pálenky, a keď nadišla noc a pán Bielko so zbojníckym sprievodom   hádam už kdesi na hraniciach Moravy stál, rozvírila sa pod hradom   bujná veselosť. Ba kde sa vzal, tam sa vzal, dokvitol aj gajdoš s   jedným pištcom, a ešte len potom bolo naozaj dínom-dánom. Zámok tonul   v tme a to, čo sa robilo v zadnej časti v prízemných miestnostiach,   ťažko bolo pobadať a ťažko by to bol pobadal aj sám hradný pán, i   keby bol býval na hrade.
    </tei:p>
    <tei:p>
     Zabávala sa, zabávala čeľaď lednického pána veselo. Ani hradný   strážnik-žalárnik, starý nevravný Matúš sa nevyhol zábave. Keď bol   dva razy poprezeral závory kobiek, pobral sa do čeľadnej a sadol si   do kútika pri dverách. O chvíľu bude musieť ísť zasa pozrieť, stratí   sa bez toho, aby vyrušoval. Tancovať staré kosti už nechceli, nuž iba   si ujedal a popíjal, čo mu nadelili v hojnosti, sledujúc, ako sa   mladá chasa zabáva.
    </tei:p>
    <tei:p>
     A vtedy nešťastný Adam Ďurinovie sedel a nespal. Skrčený na tvrdom   lôžku dumal, hútal, čo ho vlastne čaká. Dumal a premýšľal, či by   predsa nebolo len pre neho vyslobodenie, lebo neprestával veriť, že   sa stal obeťou nejakého strašného omylu. Ako by sa dalo dostať na   biely deň? Tak sa spytoval neraz, ale vzápätí sa mu pred očami   vynárala aj odpoveď. Ťažká, preťažká je to vec. Holou rukou si s   reťazou, ktorá ho púta k stene, neporadí. A keby aj, sú tu ťažké,   dubové, železom okuté dvere. A potom je tu osvetlená chodba, strážnik   Matúš a na dvore ktovie koľkí sú. Ťažko, preťažko, jednako musí niečo   podniknúť, ak tu nechce zložiť biedne kosti, zhniť zaživa. Myseľ mu   behala od strážnika ku hradnému pánovi, potom ušla k strážnikovej   dcére, ktorá tu bola nedávno, sám nevie prečo a načo. S ňou sa mal   dať do styku, keď starý je ako kus skaly.
    </tei:p>
    <tei:p>
     Odrazu akoby bolo niečo predo dvermi zašramotilo.
    </tei:p>
    <tei:p>
     Zdvihol hlavu, lebo sa šramot zmenil na štrngot kľúčov. V takomto   čase nik nechodieva. Vystrel sa a očakával, kto vstúpi.
    </tei:p>
    <tei:p>
     Dvere sa potichu otvorili a do cely vstúpila biela postava. Adam   ostal pokojne sedieť a čakal, čo sa bude robiť.
    </tei:p>
    <tei:p>
     - Tu je kľúč od reťaze a tu šaty! Odomkni a preobleč sa rýchlo,   ako sa ti dá! - povedala tichým, ale energickým hlasom.
    </tei:p>
    <tei:p>
     - Kto si? - zašepkal Adam, nevediac, či sa mu to všetko sníva,   alebo je to skutočnosť.
    </tei:p>
    <tei:p>
     - Netráp sa s tým, ale rob, čo ti kážem, ak ti je život milý.
    </tei:p>
    <tei:p>
     Nehovoril. Odrazu ho schytila strašná túžba po slobode. Ruky sa mu   triasli, hlava blčala, čo v ňom začínalo umierať, ožilo strašnou   silou. Zoskočil z prične, schmatol kľúč, otvoril zámky na reťazi.   Potom vzal šaty, bolo to nejaké splývajúce rúcho. Natiahol ho na   seba. Vyzeral ako mních.
    </tei:p>
    <tei:p>
     - Kapucňu si stiahni na hlavu, tvár zastri, - rozkazovala postava.   - A teraz mi podaj ruku, nehovor, nasleduj ma!
    </tei:p>
    <tei:p>
     Zacítil, že drží teplú, malú rúčku dievčaťa. Mocne ju schytil a   najradšej by ju bol bozkával, bozkával od radosti, že ho vedie na   slobodu. Nestačil, lebo postava rýchlo vystúpila z kobky, poberala sa   chodbou, prešla schodmi a zasa chodbou, až sa ocitli na nádvorí.
    </tei:p>
    <tei:p>
     Akýsi sluha či strážnik sa vynoril z tmy, no len čo ich zbadal,   zakryl si rukami tvár a utekal pred nimi ako pomätený.
    </tei:p>
    <tei:p>
     Prešli rýchlo dvorom, došli k bráne.
    </tei:p>
    <tei:p>
     Bola zatvorená, ale postava sa tu musela dobre vyznať, lebo istou   rukou nahmatala malé dvierka, odtisla ťažkú závoru a otvorila   bránku.
    </tei:p>
    <tei:p>
     Adam zacítil známy, voňavý dych hory.
    </tei:p>
    <tei:p>
     - Si na slobode, teraz môžeš ísť, kde sa ti uráči, len na Súľov   nechoď. Utekaj, kde ťa oči povedú. Súľovskému zámku a súľovskému   pánovi sa vyhýbaj, ak ti je život milý.
    </tei:p>
    <tei:p>
     - Kto si? - spytoval sa Adam, zabúdajúc, v akom je položení.
    </tei:p>
    <tei:p>
     Biela postava odhalila šatu.
    </tei:p>
    <tei:p>
     V temnote sa zabelela milá tvár žalárnikovej Katarínky. Adam sa   hodil pred devou na kolená a začal jej bozkávať ruky.
    </tei:p>
    <tei:p>
     - Nechaj, nechaj a utekaj, ratuj sa, lebo každá stratená chvíľka   znamená i pre teba i pre mňa hru o život!
    </tei:p>
    <tei:p>
     S tým sa mu vyšmykla a vbehla bránkou do zámku.
    </tei:p>
    <tei:p>
     Žalárnik Matúš veru nešiel obzerať dvere žalárov. Sedel v kúte a   podriemkaval. Zriedka si on popíjal, i hlava stará už neznášala   nápoj, nuž padala mu na prsia, a keď sa trochu spamätal, znova mu   odvisla na chudom krku ako zvädnutý kvet na vysokom steble.
    </tei:p>
    <tei:p>
     Keď bola zábava najživšia, dobehol sluha Jašek.
    </tei:p>
    <tei:p>
     - Biela pani s mníchom! - zvolal.
    </tei:p>
    <tei:p>
     Ale jeho krik nijako neuhasil vír dobrej nálady. Všetko si   myslelo, že jeho slová patria tiež k zábave. Jednako niekoľko hlasov   vykríklo:
    </tei:p>
    <tei:p>
     - Kde?
    </tei:p>
    <tei:p>
     - Na dvore som ju videl.
    </tei:p>
    <tei:p>
     - Mal si ju s mníchom priviesť medzi nás! - volali rozjarení   mládenci.
    </tei:p>
    <tei:p>
     Ktosi drgol driemajúceho žalárnika. Ten zdvihol ťažkú hlavu a   díval sa, kto chce čo od neho.
    </tei:p>
    <tei:p>
     - Bielu paniu videli na dvore, s mníchom!
    </tei:p>
    <tei:p>
     Žalárnik nechápal, díval sa na hovoriaceho a porozumel, len keď mu   chýr zo dva-tri razy zopakoval.
    </tei:p>
    <tei:p>
     - Paniu? Mnícha? - opytoval sa.
    </tei:p>
    <tei:p>
     - Tak, ako hovorím, Jašek zo stajní ich videl.
    </tei:p>
    <tei:p>
     - Nešťastie, uvidíte, nadíde nejaké nešťastie, - veštila a   stráchala sa žena, čo stála pred žalárnikom.
    </tei:p>
    <tei:p>
     Matúš vstal, narovnal klobúk a pobral sa pomaly von. Kráčal   ťarbavo dvorom, ešte ťarbavejšie schodmi, ale keď došiel do chodby, v   ktorej jednou i druhou stranou stáli dvere, zatvárajúce žalárne   kobky, vytriezvel.
    </tei:p>
    <tei:p>
     Jasne videl, že izbica, kde mal sedieť Súľovského väzeň, je   otvorená dokorán a - prázdna.
    </tei:p>
    <tei:p>
     Darmo robil poplach, darmo behal ako bez hlavy po chodbách, po   dvore, darmo aj ostatní hľadali, väzeň akoby sa bol prepadol do   zeme.
    </tei:p>
    <tei:p>
     A ktovie, čo by sa bolo porobilo so žalárnikom Matúšom, keby sa   nad ránom nebol vrátil aj hradný pán.
    </tei:p>
    <tei:p>
     Vrátil sa, ale ako sa vrátil!
    </tei:p>
    <tei:p>
     Polovička jeho ľudí sa stratila a druhá polovička sa vrátila   dobitá a doráňaná až žalosť. Samého hradného pána priniesli v   plachte, uviazanej ako kolíska medzi dvoma koňmi. Duša mu na jazyku   visela.
    </tei:p>
    <tei:p>
     Ktože si pri takomto nešťastí, po takej nešťastnej, prenešťastnej   výprave zmyslel na súľovského väzňa? Nik sa veru naňho neopytoval, a   keď sa žalárnik Matúš pobral hlásiť smutnú zvesť pánovi, kastelán div   že ho nevyhodil.
    </tei:p>
    <tei:p>
     - Nech si ho Súľovský hľadá! - zareval na neho a utekal k   ránhojičom, mastičkárom a felčiarom, ktorí sa len tak rojili po zámku   a kriesili doráňaného Bielka.
    </tei:p>
    <tei:p>
     Odišiel teda žalárnik Matúš nevravný, šomrajúci a nadávajúci.
    </tei:p>
    <tei:p>
     - No, čo je, otec? - privítala ho zjašená a nastráchaná   Katarínka.
    </tei:p>
    <tei:p>
     - Nič, tisíc hromov a paromov, jašterica, - šomral, - má si ho   vraj ísť Súľovský hľadať. Tak ma odbavil kastelán a len-len že ma   nevyhodil. Nuž nech si ho teda ide!
    </tei:p>
    <tei:p>
     Žalárnikovej Katarínke akoby bola spadla ohromná skala z   hrude.
    </tei:p>
    <tei:quote>
     <tei:p>
      - A pravdu mal, nech si ho Súľovský hľadá.
     </tei:p>
     <tei:p>
      Strážnik si sadol a zlostne, namrzene odfukoval. Katka vyšla a   veselo si zanôtila.
     </tei:p>
    </tei:quote>
    <tei:p>
     Ubehli dlhé tri roky.
    </tei:p>
    <tei:p>
     Tri roky veľa vecí zahoja, veľa vecí hodia do zabudnutia. Za tri   roky veľa rán sa znova rozjatrí, veľa bolestí znova sa rozbolí. Tri   roky preleteli aj ponad život starého sokoliara Zachara a rana, ktorú   nosil v srdci od tej chvíle, ako ho jediná dcéra opustila, sa znovu   veľmi rozjatrila. Lebo tak bolo, ako tá stará a múdra skúsenosť   hovorí - panská láska na zajačom chvoste. Tak bolo aj so sokoliarovou   dcérou. Sprvoti sa tešila veľkej láske a priazni Súľovského, obsypal   ju starostlivosťou, žičil jej a znášal, čo si jej srdce zažiadalo,   obsypal darmi, opatroval ju na zámku ako princeznú, spĺňal, čo jej   videl na očiach. Ale keď sa prevalil rok a aj druhý sa chýlil ku   koncu, začínalo svetlo Madlenkinho šťastia pomaly slabnúť, hasnúť -   až celkom zhaslo. Čierny orol - Súľovský - jedného krásneho dňa   uletel do sveta a Madlenka ostala na zámku sama, opustená. Sprvoti sa   o ňu starali ako kedysi, ale starostlivosť bledla, aj listy a   poslovia od Súľovského začali na zámok chodiť zriedkavejšie. A   prišiel deň, keď listy od hradného pána celkom ustali, a odvtedy   všetko v zámku dávalo Madlenke otvorene najavo, že je na zámku   nevítaná, zbytočná, nepotrebná.
    </tei:p>
    <tei:p>
     Čože mala pokorená Madlenka robiť? Iba to, čo urobila: vrátila sa   pod slamenú strechu domca, v ktorom sa narodila a v ktorom žil jej   otec.
    </tei:p>
    <tei:p>
     A to bola tá jatrivá rana, ktorá sokoliara neustále bolela,   pálila, nedávala mu spočinúť, nedávala ani kvapôčku pokoja jeho   srdcu.
    </tei:p>
    <tei:p>
     Ani vtedy, keď sa po troch rokoch vrátil Súľovský na zámok, sa   sokoliarova rana nezacelila. Nešťastná Madlenka sedávala mlčky na   starej klade a celé hodiny hľadievala na tie miesta, kde sa kedysi   tak často zjavoval súľovský hradný pán. Ale ten si ani vo sne   nespomenul na sokoliarov domec, ani raz neprešiel chodníčkom, ktorý   bol sám vyšliapal. Madlenka prestala hľadieť, prestala očakávať.   Väčšmi zosmutnela, chodila, robila ako bez duše. Mučila sa a mučil sa   aj starý Zachar, ale čože si tým mučením pomohli?
    </tei:p>
    <tei:p>
     Keď sa pominuli tri roky od toho dňa, čo Madlenka opustila otca,   došiel na Súľovský zámok rýchly posol priamo z Budína. Doniesol pre   hradného pána zvesť, že kráľ Matej, ktorého bol už dávnejšie pozval   na poľovačku do Súľovských hôr, príde na hrad.
    </tei:p>
    <tei:p>
     Ej, bolo na Súľovskom hrade všetko hore nohami. Posli lietali od   zámku k zámku, od mesta k mestu, z Vršatca na Trenčín, z Bystrice do   Bytče, panskí hajdúsi zisťovali, kde žijú najkrajšie kusy diviny,   hradní psiari tuhšie cvičili psy, sokoliari opatrovali sokoly,   pripravovali sa zbrane, siete, lapáky, osídla, trubači vytrubovali,   pripravovala sa hostina, zvážali sa potraviny, panskí hajdúsi   častejšie behali po dedinách, žmýkali od richtárov a richtári od   poddaných, čo bolo treba, aby sa taký hosť ako kráľ i všetci, čo   prídu v jeho sprievode, dobre na hrade cítili.
    </tei:p>
    <tei:p>
     Vtedy sa dostavil do sokoliarovho domu aj Súľovský.
    </tei:p>
    <tei:p>
     Hrdý a pyšný, chladný a odmeraný, akoby tu nikdy nebol býval-,   akoby ľudí z tohto domca nikdy nebol poznal.
    </tei:p>
    <tei:p>
     - Potrebujem vtáky, starý! - povedal krátko.
    </tei:p>
    <tei:p>
     - Mám dva, vaša milosť, také, aké som hádam ešte nevychoval, -   povedal Zachar takisto chladne a odmerane.
    </tei:p>
    <tei:p>
     Súľovskému sa srdce spokojne rozbúchalo. Nečakal, že sa sokoliar   bude takto správať, alebo takto hovoriť.
    </tei:p>
    <tei:p>
     - Dobre, príde kráľ, predvedieš mu ich. Ak hovoríš pravdu a sokoly   sa ukážu, dobre sa ti odmením, možno i kráľ, - sľuboval v dobrej   nálade Súľovský.
    </tei:p>
    <tei:p>
     Zachar pozrel smelo Súľovskému do očí. Pohľad sokoliarov ho   prebodol ako ostrý meč, až ho striaslo na koni.
    </tei:p>
    <tei:p>
     - Vaša milosť sa mi už odmenila, bohato odmenila, - povedal   jedovato.
    </tei:p>
    <tei:p>
     Súľovský neodvetil ani slovíčko, zvrtol koňa a odcválal.
    </tei:p>
    <tei:p>
     Sokoliar Zachar sa nepohol. Stál, akoby bol vrástol do zeme, a   díval sa za odchádzajúcim Súľovským. Tak hľadel za ním, kým mu   nezmizol spred očú v hore.
    </tei:p>
    <tei:p>
     Nadišla krásna jeseň.
    </tei:p>
    <tei:p>
     Vtedy zvrešťali na Súľovskom zámku hlušivé výstrely a ozvali sa   jasné fanfáry lesných rohov, ktoré vítali panovníka a jeho hrdý   sprievod. Panovník, kráľ Matej, prichodil na zámok. Najprv šli   znakonosiči, oblečení v žltobielych kabátoch a čiernych priliehavých   nohaviciach, nesúc odznaky a erby. Za nimi kráľovskí trubači, potom   kráľ, sediaci na koni, ktorého viedol sám Súľovský, odetý ako princ z   rozprávky. Za kráľom vysokí úradníci kráľovskí, za nimi dlhý rad   kočov s dvornými dámami a potom nekonečný sprievod hajdúchov,   vojakov, lovcov, služobníctva, vozov sa tiahol na zámok ako dlhá   húsenica.
    </tei:p>
    <tei:p>
     Tri dni a tri noci trvali hostiny, vítačky, návštevy, poklony,   ovácie na zámku. Len potom všetko stíchlo, aby si panstvo aj oddýchlo   pred poľovačkami, ktoré mali nadísť a pre ktoré vlastne prišiel na   Súľov kráľovský hosť.
    </tei:p>
    <tei:p>
     I vyšiel veľký sprievod kráľovských hosťov do hôr. Hory sa   otriasali revom, fanfárami, krikom a hurhajom. Najprv honci nadháňali   mocné jelene, ktoré poľovníci zrážali strelami z kuší a lukov.   Nadháňali uštvanú zver na koňoch a zabíjali dobre mierenými hodmi   ťažkých oštepov. Potom prišli poľovačky na vtáctvo pomocou sietí, do   ktorých sa vyplašené jarabičky alebo prepelice zamotávali. Každý deň   predvádzali Súľovského sokoliari vycvičené sokoly. A práve dva, o   ktorých hovoril Zachar Súľovskému, ukazovali sa naozaj ako vtáky   nezvyčajnej bystrosti a poslušnosti. Vrhali sa na vyplašené vtáky ako   strely, zrážali ich na zem ako blesky a postačil hvizd sokoliarovej   píšťalky alebo výkrik „Chyľo, Chyľo!, vracali sa a krotko si   sadali na koženým zápästkom potiahnuté rameno sokoliara. Kráľ bol   nadšený a nevedel sa nasýtiť pohľadu na cvičené vtáky. A vtedy, keď   nadšenie dosiahlo vrchol, predstúpil Súľovský a veľkomyseľne daroval   dvoch vzácnych lovcov kráľovi.
    </tei:p>
    <tei:p>
     A veru to boli časy, že takýto dar sa cenil nad všetky dary.   Cvičené sokoly sa odvažovali stonásobne zlatom; šľachtici, ktorí mali   šikovných sokoliarov, mohli za cvičených sokolov dostať celé majetky,   dediny, hory, polia, zámky, priazeň magnátov i samotného kráľa. Toto   chcel dosiahnuť aj Súľovský u kráľa.
    </tei:p>
    <tei:p>
     Nadšený panovník sa poďakoval Súľovskému i naznačil v reči, že ho   čaká kráľovská odmena. Jednako si tento kráľ, ktorého nazývali   „Spravodlivým, spomenul aj na človeka, ktorý sokoly cvičil. Lebo   ak boli vzácne sokoly, ešte vzácnejší boli sokoliari, ktorí ich   cvičili. Obráti sa teda kráľ k hradnému pánovi a povie:
    </tei:p>
    <tei:p>
     - Vzácne vtáky si mi daroval, pane, a nezabudnem ti to, ale rád by   som videl aj človeka, ktorý z dravcov urobil také poslušné tvory!
    </tei:p>
    <tei:p>
     Súľovskému preletela temná chmára po tvári, jednako kráľovo   želanie bolo ako rozkaz. Dal pohľadať sokoliara a predviedol ho pred   kráľa:
    </tei:p>
    <tei:p>
     - Tu je, veličenstvo, človek, ktorý je takým znalcom svojho   remesla, že mu páru niet naširoko-ďaleko, - chválil sokoliara, hoci   mu slová mlaneli horkou trpkosťou.
    </tei:p>
    <tei:p>
     Kráľ si obzrel Zachara.
    </tei:p>
    <tei:p>
     - Teda ty si sokoliar? - pýtal sa kráľ. - Ty si vycvičil sokoly,   ktoré mi daroval súľovský hradný pán?
    </tei:p>
    <tei:p>
     - Ja, veličenstvo, - povedal skromne Zachar.
    </tei:p>
    <tei:p>
     - Poviem ti, majster si nad majstra. Videl som veľa sokolov i   sokoliarov, ale tvoji cvičenci mi ukazujú kúsky, aké som doteraz   nepoznal.
    </tei:p>
    <tei:p>
     - Nie všetko závisí od sokoliara, veličenstvo.
    </tei:p>
    <tei:p>
     - Viem, nie všetko, ale skoro všetko. Počuj, chcel by som ťa   odmeniť! Žiadaj si, ak bude možné, splním, čo si len zažiadaš! Ak   chceš zlato, stonásobne ich odvážim zlatom, ak titul, urobím ťa   šľachticom, lebo si to zaslúžiš, ak úrad, budeš kráľovským   sokoliarom, ak majetok, môžem ti ho dať, lebo za takú robotu ti   patrí, hovor teda, čo chceš!
    </tei:p>
    <tei:p>
     - Netúžim po takejto odmene, veličenstvo.
    </tei:p>
    <tei:p>
     Zadivený pozrel Matej na sokoliara.
    </tei:p>
    <tei:p>
     - Nuž a čože by si chcel?
    </tei:p>
    <tei:p>
     - Krivda sa mi stala, pane, veľká.
    </tei:p>
    <tei:p>
     - Krivda? - zadivil sa panovník.
    </tei:p>
    <tei:p>
     - Krivda, veličenstvo, taká, že jatrí srdce, robí život takým, že   ani nie je životom.
    </tei:p>
    <tei:p>
     - Ktože ti robí krivdu?
    </tei:p>
    <tei:p>
     - Tu, veličenstvo, súľovský hradný pán! - povedal tvrdým hlasom   Zachar, ukážuc na Súľovského.
    </tei:p>
    <tei:p>
     Súľovský sa pohrdlivo zasmial.
    </tei:p>
    <tei:p>
     - Vrav, sokoliar, aká krivda sa ti stala? - neprestával sa diviť   kráľ.
    </tei:p>
    <tei:p>
     - Jediné dieťa, dcérku, mi ponížil, o dobré meno pripravil, a   potom ako bezcennú hračku vyhnal z hradu. Jemu bola ona hračkou, ale   mne je všetkým a jediným na svete. Kým ho nepoznala, bývalo šťastie   pod mojou strechou, ako on prišiel, začalo to šťastie miznúť - až   zmizlo. Teraz len muky a bôle žijú s nami. Nech mi pán Súľova dá   zadosťučinenie! O to prosím.
    </tei:p>
    <tei:p>
     - A čože chceš? - nezdržal sa a skríkol Súľovský.
    </tei:p>
    <tei:p>
     - To, pane, aby si sa postavil ako chlap chlapovi, ako rovný   rovnému! Ty mečom a ja kyjakom, ty v zlate a ja v handrách, ty ako   vinník a ja ako trpiaci, ty ako pán, ja ako bedár, - hovoril   povýšeným hlasom, plným zlosti, žiaľu a trpkosti Zachar.
    </tei:p>
    <tei:p>
     - Nemožno mi skrižovať meč s kyjakom. Som šľachtic!
    </tei:p>
    <tei:p>
     Vtedy vstal kráľ. Chvíľu bolo ticho, a potom povedal:
    </tei:p>
    <tei:p>
     - Nie tak, pán Súľovský. Krivdu si urobil a ja svoj sľub splním.   Prikazujem ti, aby si sa postavil tomuto človeku, ako žiada. Nech   rozhodne meč alebo kyj.
    </tei:p>
    <tei:p>
     - Ďakujem, vaše veličenstvo! Tisíc ráz ďakujem! - vravel potichu   Zachar. Hlas sa mu triasol, ale v očiach zasvietila žiara   nenávisti.
    </tei:p>
    <tei:p>
     Zasadol teda kráľ pod košatý dub a všetka jeho družina a hostia sa   rozostúpili v širokom okruhu, ktorého stredom bola rovinka vystlaná   trávou. Okolo kráľa stála družina a vojaci z jeho Čierneho pluku,   vyberaní chlapi, vysokí, urastení, hotoví šíriť slávu, i na obranu   pripravení. A najhodnejší medzi nimi a najvzácnejší, ich veliteľ,   stál najbližšie ku kráľovi a chmúrnym pohľadom sledoval, čo sa to ide   robiť pred očami kráľa a jeho družiny. Stred kruhu na rovinke už aj   zastali dvaja protivníci.
    </tei:p>
    <tei:p>
     Pán Súľovský bol švárny junák, mocný, odetý ľahkou šatou. Na   nohách mal čižmičky, oblečené mal tesné nohavice z jelenej kože,   koženú kazajku, spod ktorej prenikali zelené rukávy košele, a na   hlave mal čiapku. V ruke sa mu iskril ľahký meč. Stál a rozmýšľal,   ako sa pripraviť na tento zvláštny a nerovný boj. To vedel, že   brnenie proti kyju nebude nijakou výhodou; ak sokoliar vie kyjom   narábať, ani šeky meča nebudú výhodné a účinné proti mocnému dubovému   kyju. Bude teda musieť voliť taký spôsob boja, kde bude čo najviac   bodov. Menej sekať, viacej bodať. Stál teda s divným pocitom v srdci,   ale spokojný čakal, kým sa jeho protivník pripraví a rozhodca dá   rozkaz k započatiu boja.
    </tei:p>
    <tei:p>
     Sokoliar Zachar tiež už stál pripravený. Na nohách mal ľahké krpce   s tesne pritiahnutými návlakmi, aj on mal nohavice ako Súľovský, iba   boli z hrubšej kože a vypracované rukami sokoliara. Na konopnej   košeli mal kazajku, vpredu prešitú kožou diviaka, hrubou, tvrdou, a   jednako ohybnou. Na ramenách od zápästia po lakte mal natiahnuté   rukávy z kože, aké nosievali sokoliari, aby si chránili ruky pred   pazúrmi sokolov. Aj on mal na hlave ľahkú baranicu, skôr aby držala   pokope vlasy, než aby zohrievala alebo chránila. V ruke držal mocný   dubový kyj. Územok, ktorý rástol na nejakom kamenisku, zaparený,   hrčavý, že od neho sekera odskakovala ako od ocele. Bol to kyj mocný   ako oceľ, ale ľahší od nej, a mohol byť v ruke majstra, ktorý ním   vedel narábať, naozaj nezvyčajnou a strašnou zbraňou.
    </tei:p>
    <tei:p>
     - Pripravte sa! - zvolal rozhodca, hradný pán z Vršatca.
    </tei:p>
    <tei:p>
     Súľovský urobil dva-tri krôčiky, akoby bol chcel udupať polosuchú   trávu okolo, postískal meč. Zachar nadhodil kyjak, poťažkal ho. Bolo   vidieť, že musí mať v rukách úžasnú silu, keď mohutným kyjom hýbal   ako tenkým poriskom.
    </tei:p>
    <tei:p>
     - Začnite! - zaznel úsečný rozkaz, keď zastali pripravení na   nerovný boj.
    </tei:p>
    <tei:p>
     Súľovský podskočil a prudko vyrazil mečom, lebo si bol umienil   skoncovať s protivníkom čo najskôr. Vyrazila ruka a meč ako iskra sa   mihol proti Zacharovým prsiam. Ale súčasne sa telo napadnutého   neuveriteľnou pružnosťou zhyblo nabok a rameno chránené mocnou kožou   odhodilo meč stranou, že sa Súľovský až zakolísal, ako meč narazil do   prázdna. Súčasne sokoliar zavrtel kyjom okolo hlavy; drevo sfundžalo   od prudkosti, ako prerazilo vzduch, a zletelo na hlavu Súľovského. No   ani ten nebol nováčikom v takýchto bitkách, i keď musel bojovať proti   zbrani, s akou sa v živote nestretol. Rýchlo sa uklonil a hrča kyja   mu zasiahla ľavé rameno. Súľovský nečakal, kým sa kyj znova znesie na   jeho hlavu, švihol mečom a ťal sokoliara. Zacharov kyj zletel po   ramene, že roztrhol rukáv kazajky, ale neudrel do zeme, naopak,   záhadným oblúkom vyletel znova ponad hlavu a Súľovského meč narazil   tvrdo na kyj. Teraz zaútočil sokoliar. Neudrel, ale vytrčil hrubú   hrču do pŕs Súľovského. Drevo uderilo, až zadunelo. Súľovský sa   máličko zaknísal, ale skoro uskočil a nájduc rovnováhu, viacej sa   priklonil a zvŕtal sa ako skúsený šermiar s mečom okolo sokoliara.   Chcel ho pomýliť šekmi, to bodaním, aby ho v nestreženej chvíli bodom   poslal na druhý svet. Sokoliar, chladný, s tvárou ako kameň, akoby   bol vyčítal Súľovského zámer. Zbadal, že v jeho úderoch niet sily, že   v bodoch niet istoty, akoby bol protivník i silu i istotu šetril a   chystal sa ju vliať do jedného strašného výpadu, ktorým by skončil   boj. Striehol teda aj Zachar. Kyjom ľahko zvŕtal to pred tvárou, to   nad hlavou, to bokom staval drevo, to zasa zrážal ľahko meč,   smerujúci k jeho hrudi. Súľovský zdýmal, zdalo sa, že ho boj   vyčerpáva viacej než sokoliara. Zachar neustále drobčil na jednom   mieste, len sa obracajúc tvárou smerom, ktorým útočil meč. Aj jemu   nabehlo do tváre krvi, na čele sa perlil pot, ale pohľad bol pokojný,   ruka istá. Súľovský sa začal búriť. Zdalo sa mu, že tento nerovný boj   trvá už pridlho. Do tváre mu vnikla zúrivosť, oči blčali nenávisťou,   pohľad bodal viacej ako meč.
    </tei:p>
    <tei:p>
     Jednako nemohla táto smrteľná hra meča s kyjom trvať večne. Vedel   to aj Súľovský a začal sa pripravovať na posledný úder. Cítil to aj   sokoliar a očakával ho.
    </tei:p>
    <tei:p>
     Súľovský odrazu uskočil nabok a súčasne vyrazil s mečom proti   sokoliarovi. Ale ten, urobiac dva-tri úskoky dozadu, nastavil kyj a v   okamihu ním zakrútil a udrel zboku. Kyj narazil na Súľovského   pravicu, že odkväcla ako drevená. Súľovský prehodil meč do ľavej   ruky, a kým sa sokoliar spamätal a pripravil na útok z neobvyklej   strany, Súľovský bodol.
    </tei:p>
    <tei:p>
     Hrot meča prerazil kožu a vnoril sa do sokoliarovho boku. Zo   Zacharových úst sa vydral ťažký vzdych, pretože dobre cítil, ako sa   oceľ dotkla nite, na ktorej visel jeho život.
    </tei:p>
    <tei:p>
     Zmocnilo sa ho strašné zúfalstvo. Keď meč prenikol kožou kazajky,   obratom sokoliara sa koža trochu zhúžvala a meč neposlúchol ruku   Súľovského tak, ako počítal. Možno aj prvý úder, ktorý dostal, ju   oslabil. Chcel vytrhnúť meč, a kým sa sokoliar spamätá, udrieť ešte   raz. Zlomok chvíľky, čo zadržal meč v koži, stačil pre sokoliara,   strašne podráždeného bolesťou, jedom, zúfalstvom. Všetko, bolesť i   jed, túžba pomstiť sa i zúfalstvo dosiahlo vrchol. Kyj sa vzniesol   veľkou rýchlosťou do vzduchu a ako hrom padol na Súľovského hlavu.   Ten sa zaklátil ako podťaté steblo, urobiac dva-tri ťarbavé kroky   dozadu, a zrútil sa pred raneného sokoliara.
    </tei:p>
    <tei:p>
     Zachar stál ťažko opretý o kyj a držal si poranený bok. Červená   krv sa valila z neho, stekala dolu po nohe na zem. Pred očami sa mu   robili mátoživé kruhy, nohy strácali istotu, svet okolo neho akoby sa   bol podivne krútil, prevaľoval raz hore, raz dolu.
    </tei:p>
    <tei:p>
     Vtedy akási žena pretrhla kruh zvierajúci zápasníkov a s nárekom   sa vrhla k sokoliarovi.
    </tei:p>
    <tei:p>
     Bola to jeho dcéra Madlena.
    </tei:p>
    <tei:p>
     Neudržala otca, zošúveril sa najprv na kolená a potom padol na   zem. Deva sa hodila na neho a nevediac, čo by mala urobiť s raneným,   zdvihla mu hlavu a položila na lono.
    </tei:p>
    <tei:p>
     Súľovského odnášali, tomu už nebolo pomoci.
    </tei:p>
    <tei:p>
     Kráľ zišiel zo sedadla a pristúpil k ranenému sokoliarovi.
    </tei:p>
    <tei:p>
     - Pre ňu prosím milosť, veli... - šepol, ale nedošepotal, lebo mu   hlava klesla a oči sa zatvorili slabosťou.
    </tei:p>
    <tei:p>
     Ale kráľ porozumel.
    </tei:p>
    <tei:p>
     - Ty si mu dcéra? - opýtal sa ženy.
    </tei:p>
    <tei:p>
     - Som, veličenstvo, - povedala plačky Madlena.
    </tei:p>
    <tei:p>
     Vtom vystúpil veliteľ Matejovho oddielu vojakov Čierneho pluku,   ten najkrajší, najmužnejší, najmohutnejší pred kráľa.
    </tei:p>
    <tei:p>
     - Veličenstvo, - zastal ako struna pred panovníkom, - dovoľte mi   postarať sa o ňu.
    </tei:p>
    <tei:p>
     - Ty, Adam? - zadivil sa panovník.
    </tei:p>
    <tei:p>
     - Áno, veličenstvo, je mi viacej ako sestra. Som synom poddaného   súľovského pána a tento mi bol ako otec, - ukázal na Zachara.
    </tei:p>
    <tei:p>
     Zachara akoby bol prebral chlapský hlas. Oči sa pootvorili a   dívali sa na hovoriaceho vojaka.
    </tei:p>
    <tei:p>
     - Poznáte ma? - prehovoril k plačúcej dcére a umierajúcemu   Zacharovi.
    </tei:p>
    <tei:p>
     Sokoliar sa len díval, díval na neho a v očiach, v bledej tvári   akoby mu bolo svitalo.
    </tei:p>
    <tei:p>
     - Som Ďurinov Adam, - povedal vojak.
    </tei:p>
    <tei:p>
     So Zacharovými perami akoby sa ľahučký úsmev pohral, v očiach sa   zaligotali slzy.
    </tei:p>
    <tei:p>
     - Adam . . .! - zašepkal.
    </tei:p>
    <tei:p>
     Vzápätí zhasol úsmev na perách a sokoliarova hlava znova klesla do   lona plačúcej devy.
    </tei:p>
   </tei:div>
   <tei:div type="chapter">
    <tei:head>
     Lendacké zvony
    </tei:head>
    <tei:p>
     Bim-bam, bim-bam . . .
    </tei:p>
    <tei:p>
     Dolinou-rovinou hučí, zuní hlas zvonov. Valí sa údolím, kým   nenarazí na hory. Hory sa ozvú stonásobnou ozvenou, od nich sa dunivé   bim-bam odráža a znovu znie dolinou-rovinou. Poddaní lendackých pánov   pátrov krížovníkov, čo na roli repu okopávajú, narovnávajú chrbty,   opierajú sa o motyky a počúvajú. Dráb, ktorý bdie nad nimi, tiež   obrátil hlavu za hlasom a počúva krásny hlas zvonov. Počúvajú   poddaní, počúva aj dráb.
    </tei:p>
    <tei:p>
     Počúvajú, načúvajú a hovoria:
    </tei:p>
    <tei:p>
     - To lendacké zvony zvonia.
    </tei:p>
    <tei:p>
     - Zvonia, zvonia, akoby spievali.
    </tei:p>
    <tei:p>
     - Spievajú, spievajú, smutnú pieseň hudú.
    </tei:p>
    <tei:p>
     - Také piesne hudú, čo i smútok, ale i liek do srdca   nalievajú.
    </tei:p>
    <tei:p>
     - Divné sú, i podivne zvonia.
    </tei:p>
    <tei:p>
     - Hej, hohohó, akože! - máva dráb korbáčom. Ale nikomu   nezaplieskali remene na chrbte, lebo aj dráb pri podivnej piesni   zvonov akoby sa bol premenil.
    </tei:p>
    <tei:p>
     To lendacké zvony ...
    </tei:p>
    <tei:p>
     Poddaní znova sa chápu ťažkých motýk a zatínajú do uľahnutej zeme.   Tu i tam zaštrkoce železo na kameni, tu i tam vyskočí iskra z ocele,   keď narazí na skalu.
    </tei:p>
    <tei:p>
     Nad poľom sa rozniesla tichosť, len tie lendacké zvony bim-bam   zunia, akoby spievali.
    </tei:p>
    <tei:p>
     A keď po hradskej od Ľubovne ku Kežmarku hrkocú furmanské vozy,   priťahujú pohoniči opraty a „hó, hó, kričia na kone. Tak volajú,   a keď kone zastanú, nakláňajú sa na sedliskách, vytŕčajú hlavy spod   hrubých plachiet a načúvajú:
    </tei:p>
    <tei:p>
     - Aké to zvony zvonia?
    </tei:p>
    <tei:p>
     - A ako čudne zvonia?!
    </tei:p>
    <tei:p>
     - Zvonia, zvonia, akoby spievali. No aký je to spev, aký to spev?   Smutný, boľavý, a jednako do srdca potešenie plynie.
    </tei:p>
    <tei:p>
     Len keď zvon zamĺkol a jeho hlas sa rozplynul ako biela hmla,   volali furmani na kone: „hijó, hijó Fúry zaprašťali na   hrboľatej hradskej. Biče nepráskali, furmani nekričali, ani furmanské   piesne nezneli, lebo pohoniči i sprievodníci sedeli na sedliskách,   akoby boli ešte stále čakali, či sa zvony neozvú znova.
    </tei:p>
    <tei:p>
     Iba po hodnej chvíli zavolal jazdec, čo sedel na koni a šiel pred   fúrami:
    </tei:p>
    <tei:p>
     - Zvláštny hlas vydávajú tie lendacké zvony.
    </tei:p>
    <tei:p>
     Nejeden kežmarský občan vyšiel na dvor, majster zastal na prahu   dielne a počúval. Počúval a hútal, aký to kov zlial zvonár, ktorý ich   ulial. Iste bol veľký majster, keď vedel dať do ich hlasov plač i   potechu.
    </tei:p>
    <tei:p>
     Naozaj to bol podivný majster-zvonár.
    </tei:p>
    <tei:p>
     Ale jeho ruky uliali iba tieto zvony.
    </tei:p>
    <tei:p>
     Plačúce i potešujúce lendacké zvony.
    </tei:p>
    <tei:p>
     V tmavej dielni majstra Atanása blkotali plamene a červená žiara   farbila temnú miestnosť i tváre ľudí, čo v dielni pracovali, krvavou   farbou. Z veľkého kotla tiekol pramienok žeravého kovu žliabkom do   hlinenej formy. Zapĺňal ju, prenikajúc do záhybov, do úzkych štrbín,   vytvárajúc okrúhle steny zvona. Majster Atanás stál obďaleč odetý   koženým odevom s kapucňou na hlave, opásaný hrubou spálenou zásterou.   Aj jeho dvaja pomocníci boli odiati podobne ako majster. Všetci   sledovali pozorným pohľadom tečúci kov, ako sa prskajúci, sipiaci a   čmudiaci prelieval z kotla do formy. Dvaja učni, čierni od sadze,   zaliati potom, ktorý im stekal po tvárach, vykresľujúc na nich belasé   pásiky, naťahovali veľké mechy, ktoré rozduchovali plamene. V dielni   bolo ticho, iba škrípavý vrzgot stláčaných mechov a praskot plameňov   ho prerušoval.
    </tei:p>
    <tei:p>
     Tovariš Egid, ktorý už povyše roka pracoval v dielni majstra   Atanása, držal v ruke dlhú tyč a kedy-tedy porýpal v ústí kotla, aby   uvoľnil cestu tečúcemu striebru. Žeravina vždy zlostne zaškvrčala,   zapraskala, vypľula roj iskier do vzduchu a potom rýchlejšie   pretekala žliabkom.
    </tei:p>
    <tei:p>
     Majster ho nenápadne pozoroval. Páčil sa mu tento tovariš Egid,   nedal by ho majster Atanás za nič na svete, lebo sa ukazuje, že to   bude zvonolejár znamenitý. Vie veľa vecí, s ktorými si ani majster   neporadí. Tovariš Egid pracoval na mnohých miestach. Obišiel Krakov,   Košice, Bardejov, Viedeň, Prešporok, skúsil teda svet a vyzná sa v   zvonolejárskom remesle. Vidí ho majster Atanás, ako obrába vyliaty   zvon, ako ho čistí, ako hladí jeho telo, akoby to bol živý tvor. A   keď zvon vytiahnu na malú vežičku na dvore majstrovho domu a srdce   raz udrie na zvony, tovariš Egid starostlivo počúva, akoby to neznela   mohutná strieborná stena zvona, ale najjemnejšie strunky lutny. Tak   počúva, potom udiera srdcom, tu slabučko, tu mocnejšie, a skúma hlas,   ktorý vydal zvon. Potom pripája, píli, zdiera z tela zvona, kde   treba, kýmkoľvek nedostane ten hlas, ktorý sa má z neho rinúť podľa   predpisu. Majster Atanás už tridsať rokov leje zvony. Veľa desiatok   ich už vyšlo z jeho dielne a zvonia nielen v spišskom kraji, prenikli   aj dolu k Dunaju, ďaleko do Poľska, k Tise; ale nemal ešte v dielni   takéhoto tovariša. A musí uznať i to, že alebo nemal, alebo už v   starobe stráca citlivosť ucha, lebo nepostrehne tie jemné odtienky   zvonkovej hry. Vidí sa mu, že tovariš Egid ani nie tak uchom vníma   tajomnú hudbu zvonov. Akoby mal v srdci, v tele ešte jeden zmysel,   ktorým vníma dunivú hru. Jeho tvár sa vyjasňuje, vo chvíľke sa   zachmúri, vrásky na čele sa prehĺbia, ucho takmer na zvon priloží a   len ľahučko, nechtami klepe na zuniaci kov. Zvon len šepoce ako ten   najjemnejší vetrík a tovariš Egid v tom šepote rozpoznáva, čo znie   správne, a čo nemá znieť. Takto vyciťuje, či zvon spieva, či jasá, či   smúti, či plače, alebo sa raduje. Vlasy mu padajú do tváre, do líc   preniká krv, oči sa zapaľujú a v takejto chvíli akoby zabúdal, že je   tu majster Atanás, ktorý už tridsať rokov leje zvony, i druhý   tovariš, starší od Egida, a počúva, skúša, poklepkáva to nechtom, to   koncom prsta na zvon. Potom pokynie učňovi a ten rozkolíše zvon,   zaznie plným, mohutným hlasom.
    </tei:p>
    <tei:p>
     Rozospieva sa, krásavec, ako bude spievať, keď ho vytiahnu na   vysokú vežu chrámu.
    </tei:p>
    <tei:p>
     Majster Atanás sa len usmieva. Tu i tam sa prihovorí, poradí   maličkosť, opýta sa, započúva ako tovariš, ale poväčšine ho necháva   samostatne pracovať. Veď zvon bude niesť meno jeho dielne, a nie   tovariša Egida, bude hlásať jeho slávu, a nie tovarišovu. Slávu   majstra Atanása, a ktože sa bude opytovať, kto vlastne zvon vytvoril?   Dielňa je jeho, majstra Atanása, nie tovariša Egida.
    </tei:p>
    <tei:p>
     Časom sa ho zmocňovala neznáma obava. Čo ak tovariš Egid raz odíde   od neho? Čo ak si sám založí dielňu? Čo ak začne vyrábať zvony a budú   také, aké on, majster Atanás, nikdy neuleje? Na všetky strany sa bude   šíriť chýr o novom majstrovi Egidovi, a ten chýr bude zastierať meno   dielne majstra Atanása!
    </tei:p>
    <tei:p>
     Vytrvalo odháňal takéto myšlienky, čo sa na neho lepili ako   dotieravé muchy. No nikdy ich nerozohnal celkom. Stále sa k nemu   vracali. Utešoval sa: na to, aby si mohol tovariš Egid založiť dielňu   a samostatne pracovať, treba všeličo. Najviac peňazí a ako vie,   tovariš Egid je zatiaľ chudobný ako kostolná myš. Čudák je tovariš   Egid, aspoň majster Atanás si tak o ňom myslí. Tovariš nestavia na   peniazoch, má v hlave neustále zvony a zvony. Naozaj dobre urobil   majster Atanás, keď ho prijal do roboty. Tovariš Egid je lacný   pracovník, a pritom veľmi vzácny. Toto uspokojovalo majstra Atanása.   Tovariš bez peňazí si sotva bude môcť dakedy otvoriť samostatnú   dielňu. Iba ak by . . .
    </tei:p>
    <tei:p>
     Tu sa majstrovo čelo zachmúrilo.
    </tei:p>
    <tei:p>
     Tovariš Egid by sa mohol oženiť s dcérou niektorého cechového   majstra, a ak by to bol majster-boháč, potom by si naozaj mohol   tovariš Egid dielňu otvoriť. Majster Atanás sa pomrvil, akoby mu bol   niekto hodil za hrsť mravcov za golier. Radšej nemyslieť na to! V   takýchto chvíľach sa v ňom začala budiť pichľavá závisť a neznáma   obava.
    </tei:p>
    <tei:p>
     Z dúm vyrušil majstra Atanása príchod sluhu. Zvedavo sa obrátil k   nemu, lebo sa muselo dačo nezvyčajného prihodiť, keď ho v dielni   vyhľadávajú. Sluha oznámil, že ho čaká posol z Viedne. Majster trochu   postál, lebo mu nohy na chvíľku zdreveneli, keď počul o poslovi, a to   ešte priamo z Viedne. No hneď sa prebral z prekvapenia, pozhadzoval   zo seba pracovné šaty, pristrojil sa a vošiel do domu. Naozaj, v izbe   stál posol a podával majstrovi neveľký červený valček. Majster vedel,   že sa v ňom iste nachodí vzácne písmo. Trasúcou sa rukou otvoril   schránku a vytiahol písmo, opatrené veľkou červenou pečaťou.
    </tei:p>
    <tei:p>
     Ruky sa mu triasli rozčúlením, lebo list bol od viedenského   biskupa, ktorý objednával u majstra Atanása štyri zvony pre viedenskú   katedrálu.
    </tei:p>
    <tei:p>
     Majster Atanás si musel sadnúť do kresla s vysokým operadlom,   potiahnutým zeleným brokátom, lebo akoby mu bolo srdce stŕplo. No za   tým prekvapením a rozrušením sa ukrýval aj záblesk radosti. Veď to   nebola zvyčajná udalosť, keď sa o jeho dielni dozvedeli aj vo Viedni.   Majstrovou mysľou preletúvali obláčiky a v nich sa mu hneď ukazoval   biskup vo fialovom rúchu, s reťazou a krížom na prsiach, hneď zasa   vysoká veža katedrály a z nej sa valil hromový hlas zvonov, ktoré   ulial on, majster Atanás. A myšlienky mu prišli aj na skutočnosť, že   takáto objednávka mu prinesie veľa do vrecka.
    </tei:p>
    <tei:p>
     Keď si na to pomyslel, pomädlil si spokojne dlane, v ušiach mu   zaznel cvengot žltých dukátov.
    </tei:p>
    <tei:p>
     Potom mu zasa chmára zastrela tvár. Uvedomil si, že pre takúto   objednávku bude musieť cestovať do Viedne, aby dohovoril podrobnosti.   Aj biskupovi sa patrí poďakovať, že sa majstrovi dostalo takej   vysokej pocty. Ale kdeže je Viedeň od Levoče? Dni a noci strávi na   ceste, vo voze, po hospitáloch pre pocestných, v daždi, prachu,   slnku. A čo všetko sa môže na ceste prihodiť! No ani na chvíľočku   nepripúšťal myšlienku, že by nemal odísť. Má síce ešte vyhotoviť   objednávku zvonov pre krížovníkov v Lendaku. Aj to je vážna   objednávka. Zvony objednával sám magister Kokos Berzeviczký, aby sa   vykúpil za hriech, ktorého sa dopustil, keď v bitke zabil Fridricha,   syna spišského župana Arnolda. A potom je tu ešte objednávka   dvanástich menších zvončekov pre chudobnejšie kostolíky v spišskom   kraji. No o robotu sa báť nemusí, veď je tu tovariš Egid. Na neho   môže celkom spokojne zveriť túto úlohu. Mládenec si s ňou hravo   poradí a iste ju skončí, kým sa majster vráti.
    </tei:p>
    <tei:p>
     Aj sa tak stalo.
    </tei:p>
    <tei:p>
     Jedného dňa sa vydal majster zvonolejár Atanás z Levoče do Viedne.   Tovarišovi Egidovi vydal kovy i všetko potrebné pre uliatie zvonov   pre Lendak a dvanástich malých pre spišské kostolíky. Rozlúčil sa s   ním a odišiel.
    </tei:p>
    <tei:p>
     Nad svetom sa rozostrela noc.
    </tei:p>
    <tei:p>
     Bola tichá, mesačná, letná. V malej izbietke veľkého meštianskeho   domu levočského majstra Atanása, kde býval tovariš Egid s kamarátom   Jakubom, bolo tma. Tovariš Jakub, ustatý po celodennej práci, ležal   na posteli a díval sa na biely mesiac, ktorý nazeral otvoreným   okienkom do izbietky. Tovariš Egid nebol v izbici. Stál na malom   balkóniku a díval sa dolu na čiernu zem, na kamennú dlažbu temného   dvora. Náprotivná stena bola zaliata mesačným svetlom. Červenkasté   podpory, na ktorých spočívala arkádová chodba okolo celej vnútornej   steny domu, sa černeli ako tmavý pás. Pod každou sa rozostlala   temnejšia škvrna. Tovariš Egid sa díval na jednu z týchto čiernych   škvŕn už dlho. Hlavou sa mu rojili podivné myšlienky. Iba keď sa už   nazdával, že kamarát spí, potichučky otvoril dvere do izby a vošiel.   Neľahol si, ale zašiel k otvorenému okienku a zahľadel sa na mesto.   Nevidel z neho veľa, lebo mu rozhľad zakrývali strechy domov. Iba keď   pozrel do výšky, mal nad sebou mesiac s miliónmi hviezd a tam kdesi   ďaleko, ďaleko za mestom zasnežené Tatry.
    </tei:p>
    <tei:p>
     Stál tu hodnú chvíľu so založenými rukami.
    </tei:p>
    <tei:p>
     - Nespíš? - prerušil tichosť Jakub.
    </tei:p>
    <tei:p>
     Egid sa strhol a obzrel sa.
    </tei:p>
    <tei:p>
     - Nejde mi spánok na oči.
    </tei:p>
    <tei:p>
     - Nejde, - máličko sa usmial Jakub. Vedel, čo sa to marí v   kamarátovej hlave.
    </tei:p>
    <tei:p>
     - Zasa ti nedajú pokoj tvoje pochabé sny?
    </tei:p>
    <tei:p>
     Egid neodpovedal, nechcel sa vyhovárať, lebo naozaj bolo s ním   tak, ako hovoril Jakub.
    </tei:p>
    <tei:p>
     - Pravdu máš, premýšľam, premýšľam, len domyslieť nemôžem.
    </tei:p>
    <tei:p>
     - Čo ti zasa nedá pokoja?
    </tei:p>
    <tei:p>
     - Čo? - obrátil sa k Jakubovi. - Je to môj dávny sen, stará túžba.   Ktovie, či sa kedy premení na skutočnosť?
    </tei:p>
    <tei:p>
     - Čože, chceš sa stať cechovým majstrom? Senátorom? Županom?   Princom? Naozaj sú to iba sny.
    </tei:p>
    <tei:p>
     Egid sa úprimne usmial a pokrútil hlavou.
    </tei:p>
    <tei:p>
     - Takými myšlienkami som sa nikdy nezaoberal. Môj sen sa dá   uskutočniť, len keby som mal podmienky, keby som mal v rukách to, čo   potrebujem.
    </tei:p>
    <tei:p>
     - To je ono, bratku. Vieš, ako sa hovorí - tovariš ako myš. A my   sme ešte k tomu ako kostolné myši. Čože si počneš?
    </tei:p>
    <tei:p>
     - Počúvaj, Jakub, - povedal Egid, akoby ani nebol vnímal, čo   povedal Jakub. Prišiel k nemu a sadol si na posteľ. - Vieš, čo by som   chcel? Uliať zvon, ale nie taký, aké denne robíme. Taký zvon, čo by   bol nielen vonkajším zvonom, krásny, zdobený, lesklý, opásaný rytými   vencami, korunovaný umelecky vypracovanou korunou, ale čo by v sebe   tajil živý hlas. Hlas, ako keď sa rozhlaholia trúbky, ako keď organ   zahučí v Jakubovskom chráme, aby v ňom boli aj tiché hlasy strún   lutny . . . Vieš, Jakub, taký zvon by som chcel zhotoviť, čo by v   jeho hlase bolo aj slnce, čo osvetľuje svet a dáva zemi život, aby v   ňom bol aj vtáčí piskot i hukot vetra, víchrica i tiché jarné ráno,   plné spevu, vône a života. Aby v ňom bol aj plač i veselý smiech,   jasot i smútok, bolesť i radosť.
    </tei:p>
    <tei:p>
     Jakub už neležal, nedalo mu tak počúvať kamaráta. Sadol si na   posteľ a díval sa do Egidovej tváre. Lebo ten, ako keby bol zabudol,   že je tu i Jakub, hľadel na biely mesiac, akoby tam niekde videl   zvon, o ktorom hovoril. Akoby sa z niektorého žeravého bodu na oblohe   k nemu rinuli zvučné hlasy zvona, o ktorom sníval.
    </tei:p>
    <tei:p>
     - Sen, sen, Egid, ťažko ty taký zvon uleješ. Si tovariš a musíš   robiť, a tak robiť, ako ti prikazuje majster. Viem a verím, Egid, že   by si toto všetko vedel dať do mŕtvej hmoty zvona, ale sotva to kedy   budeš môcť urobiť. Sotva.
    </tei:p>
    <tei:p>
     Egid mlčal. Ruky mal zalomené a položené na lone. Už nehľadel na   mesiac, pred seba sa díval, na zem.
    </tei:p>
    <tei:p>
     - Mohol by som, - povedal ako vo sne, - teraz by som mohol.
    </tei:p>
    <tei:p>
     - Mohol? Teraz? - nechápal ho Jakub.
    </tei:p>
    <tei:p>
     - Teraz. Vieš, že máme uliať zvony pre Lendak. Mohol by som to   urobiť.
    </tei:p>
    <tei:p>
     - Ako?
    </tei:p>
    <tei:p>
     - A urobím to, - rozhodol sa náhle. - Vieš, Jakub, naozaj sa teraz   dám do toho. Nebudeme liať dvanásť drobných zvončekov, ulejem zo   všetkej hmoty dva veľké pre kláštor a do nich vložím všetko, čo tuto   v srdci cítim.
    </tei:p>
    <tei:p>
     - A majster? Neprikázal takto, - upozorňoval ho Jakub.
    </tei:p>
    <tei:p>
     - Neprikázal, ale urobím. Kov mám, teraz, alebo nikdy. Majster   nestratí, magister Kokos zaplatí.
    </tei:p>
    <tei:p>
     - Jednako, Egid, spomeň si, čo značí neposlúchnuť majstra. Zničíš   kov. Zabiješ robotou, ktorá ti nebola pridelená, celé týždne. Môžeš   sa dostať pred súdnu stolicu.
    </tei:p>
    <tei:p>
     Egid sa usmial.
    </tei:p>
    <tei:p>
     - Nebojím sa, cítim, že ma obavy opustili. Vytvorím dielo, že sa   budú všetci diviť. Majster sa naisto nebude hnevať. Bude to práca, čo   novou slávou ovije jeho dielňu.
    </tei:p>
    <tei:p>
     Jakub neodpovedal. Stisol plecia a prevalil sa znova cez lôžko.   Egid sa zdvihol a pomaly sa začal vyzliekať. Potom si aj on ľahol,   ale ani jednému, ani druhému nechcel sen sadnúť na oči. Rozhovor   rozohnal sníčky, rozvíril mysle, pobúril srdcia obidvoch tovarišov.   Pred očami obidvoch sa kolísali veľké zvony, ktoré sa chystal Egid   uliať.
    </tei:p>
    <tei:p>
     Egid videl zvony, videl, ako sa kolíšu na lendackej veži, a   počúval ich hlas, mohutný, dunivý, spievajúci, ako sa valí po   horách-dolách od Lendaku dolu po Kežmarok a Levoču a druhou stranou k   Ľubovni až k hraniciam Poľska.
    </tei:p>
    <tei:p>
     Jakubovi zmizol po chvíli zvon spred očí a miesto neho sa zjavila   pred ním tvár majstra Atanása. Videl ju takú, aká bude, keď sa   dozvie, čo urobil Egid.
    </tei:p>
    <tei:p>
     A tá tvár neveštila pre Egida nič dobré.
    </tei:p>
    <tei:p>
     Uplynulo niekoľko týždňov a majster Atanás sa vracal po dlhej   ceste domov. A čím sa dolinou Váhu väčšmi približoval k Tatrám, tým   väčšmi sa ho nespokojnosť zmocňovala. Ako by aj nie? Veď majster   Atanás bol starostlivý hospodár, prísny otec rodiny, starý, svedomitý   majster, a tak veru mal byť prečo netrpezlivý a znepokojený, keď ani   dom, ani rodinu, ani dielňu toľký čas nevidel. Čím sa kone vrtkejšie   pohybovali, tým sa mu väčšmi pozdávalo, že sa kolesá cestovného voza   pomalšie krútia. Ale čože mal robiť? Musel pokojne sedieť a čakať,   kým prebehnú pod Tatry, potom ďalej k Popradu a potom odbočia domov k   Levoči.
    </tei:p>
    <tei:p>
     A dočkal sa aj toho.
    </tei:p>
    <tei:p>
     V Poprade ešte nakŕmili kone, i ľudia sa potúžili, a potom vysadli   do voza. Tu bol majster spokojnejší, veď videl okolo seba starý známy   rodný kraj. Kone behom prešvihli mestom a dali sa cestou vedúcou   poľami. Kosba sa už skončila a zanedlho začnú žať, ale to už bude   majster Atanás pri svojich zvonoch.
    </tei:p>
    <tei:p>
     Ba ktovie, čo porobili tovariši? Ktovie, ako splnili úlohy, ktoré   im dal, keď odchodil. Ale týmto sa veľmi neznepokojoval, lebo vedel,   že sa na tovariša Egida môže spoľahnúť ako na seba.
    </tei:p>
    <tei:p>
     Keď sedel v popradskom hostinci a čakal, kým si kone oddýchnu a   nasýtia sa, začul akýchsi furmanov hovoriť o dajakých nových zvonoch,   ale neveľa si ich všímal. Len teraz mu šibli hlavou myšlienky, že to   asi hovorili o jeho dielni a o zvonoch, ktoré vyšli z nej. Spokojne   sa usmieval, lebo na Spiši bol sám, ale chýr o ňom prenikol   ďaleko-široko na všetky strany sveta. Síce v Bardejove je tiež   dielňa, ale kdeže sa tá môže rovnať jeho? Veď aj teraz ho pri srdci   niečo príjemne zohrialo. Je to zmluva, ktorú si nesie a podľa ktorej   má vyhotoviť zvony pre viedenskú katedrálu.
    </tei:p>
    <tei:p>
     Odrazu akoby bol vetrík priniesol k jeho ušiam hlas zvonov.
    </tei:p>
    <tei:p>
     Majster zbystril sluch. Naozaj, zvony znejú odkiaľsi zďaleka. Na   čele sa ukázalo niekoľko vrások, pozornejšie počúval, aby čo   najlepšie zachytil dunenie zvonov. Hrkot kolies voza ho rušil.   Zavolal na pohoniča, aby zastal. A keď sa tak stalo, dal sa sledovať   hru zvonov.
    </tei:p>
    <tei:p>
     Načúval, zvony zneli celkom jasne. No aký to bol hlas! Chvíľami   akoby organy hrali, chvíľami akoby sto lutien rozochvelo strieborné   struny, potom zas bolo počuť hlas strieborných píšťal i cengot   spiežovcov, jemný spev panien i vážny hlas mužov, časom akoby čarovné   gajdy dudlali a hučali, časom akoby fujary nariekali na horských   grúňoch. Tajomná hudba zvonov sa valila od hôr a zalievala ako voda   všetko a všetkých. Aké to zvony zvonia? A ktoré? Majster pozná   vyzváňanie všetkých zvonov naširoko-ďaleko. Popradské to nie sú, ani   novoveské nie, ani zvony zo Soboty tak neznejú a kapitulské v   Podhradí tiež majú odlišný hlas.
    </tei:p>
    <tei:p>
     Akísi oneskorenci sa katovali s fúrou sena, ktorá zaviazla do   mokrade neďaleko cesty. Keď sa majstrov voz zastavil, prestali dvíhať   a zvedavo si obzerali pocestných. Na nich zavolal majster Atanás:
    </tei:p>
    <tei:p>
     - Hej, ľudkovia, odkiaľ to zvony znejú?
    </tei:p>
    <tei:p>
     Jeden zo sedliakov, najsmelší, pobehol na okraj cesty a úctivo   strhol klobúk z hlavy, lebo sa nazdával, že má pred sebou nejakého   urodzeného pána.
    </tei:p>
    <tei:p>
     - Z Lendaku, pane. V levočskej dielni majstra Atanása ich vraj   uliali. V dielni majstra vraj pracuje akýsi zázračný tovariš, ten ich   ulial a to tie zvony takým prečudesne krásnym hlasom vyzváňajú.   Hovorí sa o tom na všetkých stranách od Ľubovne po Ves, - vysvetľoval   ochotne a horlivo sedliak.
    </tei:p>
    <tei:p>
     Majster Atanás stál ohúrený, akoby bol reč stratil. Aj poďakovať   sa zabudol. Ešte chvíľu počúval, a potom zavolal na pohoniča:
    </tei:p>
    <tei:p>
     - Poďme!
    </tei:p>
    <tei:p>
     Iba potom, keď sa voz pohol, zmyslel si na sedliaka, stojaceho na   okraji cesty. Vystrčil okienkom voza hlavu a zavolal:
    </tei:p>
    <tei:p>
     - Ďakujem, dobrý človeče!
    </tei:p>
    <tei:p>
     Chlap zamával klobúkom, ktorý ešte stále držal v ruke. Zamával   priateľsky, lebo teraz už vedel, že to nie je nijaký kastelán, ani   opát, ani úradník, keď sa takto s ním zhováral.
    </tei:p>
    <tei:p>
     Ale majstrova tvár sa hneď zachmúrila, hneď do úsmevu ladila, hneď   prezrádzala, že tuho rozmýšľa. A naozaj tak bolo. Na Egida myslel. Čo   ten človek urobil? Ak majú taký mohutný hlas, musia byť veľké, iste   väčšie, než mali byť lendacké. Ale kde by bol vzal striebro a meď a   cín a ostatné? Iba ak by boli pátri krížovníci pridali alebo magister   priviezol. A aký to majú čudesný hlas? Akoby Egidove ruky i rozum   bola viedla nejaká neprirodzená, nadzemská bytosť. Čo to za majstra   rastie v ňom? Myšlienky behali hlavou splašené a nemohli nikde nájsť   miesta, kde by sa boli mohli usadiť a spokojne rozriešiť a vysvetliť   záhadu, ktorá stála pred majstrom.
    </tei:p>
    <tei:p>
     Keď došli do Štvrtka, zastavili na chvíľočku, aby si kone   oddýchli. A vtedy, akoby na zavolanie, zvony zase zazneli a majster   videl nezvyčajnú vec. Ľudia vychodili z domov, majstri z dielní a   postávali na dvoroch a na ceste a všetci obracali tváre smerom,   odkiaľ vietor prinášal divnú hru divných zvonov. Znova vyšiel aj on z   kočiara a načúval. Teraz ich čuje, akoby stál pod vežou. Naozaj   divukrásny hlas majú. Jasný, melodický, čistý, hneď akoby tisíc   lesných rohov znelo a vzápätí akoby tisíc bubnov zahučalo a sto   poľníc zatrúbilo. A zasa sa hlas mení, jemnie, tíchne, povedal by si,   obrovská drumbľa hučí a na nej majster vyhráva.
    </tei:p>
    <tei:p>
     Ani nevedel, ako sa opýtal ľudí, čo neďaleko načúvali.
    </tei:p>
    <tei:p>
     - Čie sú to zvony, priatelia?
    </tei:p>
    <tei:p>
     - Lendacké, pane, z dielne majstra Atanása z Levoče. Tovariš   zázračného umu tam pracuje, zvonolejár neslýchaný, keď vytvoril taký   div, - hovoril majster kováč, čo mal vyhňu neďaleko miesta, kde   zastali. Nechal oheň ohňom a čierny, zašpinený, odetý koženou   zásterou vyšiel a počúval.
    </tei:p>
    <tei:p>
     - Len počúvajte, pane, - zahovoril hostinský, - to je muzika, nie   zvony. Niečo, čo nechyrovať. Kamkoľvek zájdete, všade ľudia takto   počúvajú.
    </tei:p>
    <tei:p>
     Zachmúrenejší si sadol majster Atanás do kočiara. Ruky sa mu   triasli, srdce nepokojne bilo. Čo sa to len udialo, kým bol preč? Čo   sa to porobilo? Čo to vyčinil ten divný Egid? Čo to nastváral?   Naozaj, kde prenikne hlas zvonov, všade o ňom hovoria. Všade   spomínajú dielňu majstra Atanása, ale všetko to zatieňuje meno   zázračného tovariša Egida.
    </tei:p>
    <tei:p>
     - Pošibávaj, pošibávaj! - volal každú chvíľu na pohoniča. Zdalo sa   mu, že sa voz vlečie ako slimák, hoci mierne vŕšky kone hravo   prekonávali. Majstrovi Atanásovi by sa bolo málilo, aj keby boli   leteli ako rozprávkové tátoše. Čo sa raz upokojil, to sa mu pozdalo,   že začul zvonenie, a znova ho znepokojilo.
    </tei:p>
    <tei:p>
     - Šibaj, šibaj! - volal znovu na pohoniča.
    </tei:p>
    <tei:p>
     Ale už nemusel pošibávať, lebo dobré kone zacítili ovzdušie   domova. Tu i tam sa medzi stromami zjavili levočské veže. Kone   bežali, ako sa len dalo, aj v nich sa prebudila túžba byť zasa po   dlhom čase doma.
    </tei:p>
    <tei:p>
     A zázračné zvony zvonia . . . Bim-bam, bim-bam . . .
    </tei:p>
    <tei:p>
     Dobre hovoria ľudia. Tovariš Egid bol naozaj majster nad   majstrami. Ale majstrovi Atanásovi pri počutí takýchto rečí akoby do   srdca jedu nalieval. Každým úderom zvona pribúdalo v tom srdci i   horkosti, i príkrej závisti. Závisť sa pomaly menila na nenávisť a   horkosť na neznámu obavu. A keď sa tieto pliagy celkom udomácnili v   jeho srdci, zrodila sa v ňom myšlienka, že to nemôže byť po dobrom,   keď človek, obyčajný tovariš, vytvorí také dielo, ako sú zázračné   lendacké zvony.
    </tei:p>
    <tei:p>
     A čím ďalej myslel na to, tým sa väčšmi zmieroval s touto   myšlienkou. Ba o divných zvonoch prichodili také zvesti, že vraj keď   zaznejú, vtáky, čo letia okolo veže, padajú akoby bleskom zasiahnuté.   Ak sa mladá hydina potuluje blízko veže, hynie. I ľuďom vraj ťažko   vydržať, ak sa zvony rozkolíšu a oceľové srdcia celou silou začnú biť   do strieborných stien. Ale zato vraj, keď sa blíži búrka a zvony   zahučia, trhajú sa mračná na márne kusy a blesky sa lámu ako suché   haluze. Takéto zvesti prichodili a šírili sa na všetky strany ako   huby po daždi. Pravdaže, došli aj do Levoče, dostali sa do uší   majstra Atanása.
    </tei:p>
    <tei:p>
     Sprvoti sa len díval na Egida, akoby bol býval poznačený nejakým   Kainovým znamením. Potom začal s poznámkami, pichľavými a jedovatými,   a nakoniec sa priamo oboril na Egida:
    </tei:p>
    <tei:p>
     - Striebro, z ktorého si mal uliať dvanásť zvonov, si mi vlastne   ukradol, aby si nasýtil, svoju neskrotnú pýchu, - vyčítal.
    </tei:p>
    <tei:p>
     - Ako, pane? - bránil sa Egid. - Za zvony zaplatili ich pravú   cenu, za ktorú možno nakúpiť striebra i na viacej zvonov.
    </tei:p>
    <tei:p>
     - Hahaha. myslíš si, že striebro rastie ako tráva, alebo prší z   neba ako rosa? Musíš mi ho vrátiť! - vykríkol odrazu.
    </tei:p>
    <tei:p>
     - Nekradol som. pane. - povedal chladno Egid. Vedel dobre, čo sa   robí v majstrovom srdci.
    </tei:p>
    <tei:p>
     A keď takéto i horšie zvady bývali denne, pomyslel si tovariš   Egid, že bude najlepšie, keď sa rozlúči s dielňou majstra Atanása a   odíde preč. Aj sa tak rozhodol, aj to majstrovi povedal.
    </tei:p>
    <tei:p>
     - Odídem, lebo takto mi je u vás ťažko pracovať.
    </tei:p>
    <tei:p>
     Majster najprv vyvalil oči, pretiahol tvár, rozhodil rukami.   Chytil sa za uši, či dobre počuje, ale potom sa spamätal. Začal sa   chripľavo smiať.
    </tei:p>
    <tei:p>
     - Hehehe, odídeš? Chcel by si odísť, chceš povedať, len by si   chcel, ale neodídeš. Povedal som, čo so striebrom? Ako ho vrátiš?   Kedy ho nahradíš?
    </tei:p>
    <tei:p>
     - Neutrpeli ste škodu, - bránil sa Egid.
    </tei:p>
    <tei:p>
     - O tom nebudeš rozhodovať ty. To sa uvidí, či som utrpel, alebo   nie.
    </tei:p>
    <tei:p>
     Majster Atanás naozaj nežartoval. Už to nebola len závisť, ale aj   veľká obava, že sa Egid odsťahuje do niektorej inej dielne a rozšíri   jej slávu na úkor jeho. Jeho sláva pohasne, obchod upadne. Nie,   nijako nesmie odísť, musí ostať. A ak by predsa .. . Vyrástol   privysoko nad majstra Atanása.
    </tei:p>
    <tei:p>
     No ani tovariš Egid nežartoval. Vážne sa chystal na odchod. Vtedy   sa majster Atanás rozhodol.
    </tei:p>
    <tei:p>
     Pobral sa k mestskému richtárovi. Bielovlasý starec ho prijal ako   svojho dobrého starého priateľa.
    </tei:p>
    <tei:p>
     - Čo ste mi priniesli, majster Atanás?
    </tei:p>
    <tei:p>
     Majster Atanás si najprv sadol, potom sa zamrvil, odrazu nevedel,   ako by mal začať.
    </tei:p>
    <tei:p>
     - Tuto. urodzený pán richtár, s takou nepríjemnou, ale veľmi   vážnou vecou som prišiel. Kým som bol vo Viedni, ako viete, môj   tovariš Egid vytvoril chýrečné dielo, ale zmámil na to veľa striebra,   ktoré bolo moje a na iné účely pripravené. A to je, akoby bol   ukradol. Viete, že striebra niet nadostač.
    </tei:p>
    <tei:p>
     - A veď pán magister Berzeviczký iste dobre a statočne zaplatil za   zvony. Iste i lendackí mnísi dačo pridali. Či nie?
    </tei:p>
    <tei:p>
     - Pravda, pravda, - habkal majster Atanás neisto, - ale ako   hovorím, striebro je striebro. Z peňazí neulejete zvon. - Potom   trochu počkal, a keď sa richtár usmieval a díval na neho, naklonil sa   k nemu a pokračoval pološeptom. - Takto sa majú veci, pán richtár, že   čistým spôsobom nemožno urobiť z mŕtveho kovu hovoriacu reč. A   lendacké zvony akoby hovorili. Dozvedel som sa, že tovariš neraz   nocou blúdil, nespal, sám so sebou sa zhováral, zhúľal. Ktovie, či sa   nezapísal diablovi. Ten mu iste pomohol.
    </tei:p>
    <tei:p>
     Richtárova tvár zvážnela, oči sa upreli na majstra. Toto, čo   povedal, je veľmi vážna a nebezpečná vec.
    </tei:p>
    <tei:p>
     - Diablovi? Nie, majster Atanás, nemožno. A potom, mnísi zvony   posvätili.
    </tei:p>
    <tei:p>
     - Pravdu hovoríte, - prisvedčil majster Atanás. - Sedemkrát ich   postriekali svätenou vodou a okadili, ale viete, že neraz sú pekelné   mocnosti mocnejšie. Tak je to.
    </tei:p>
    <tei:p>
     - Vážna a nebezpečná vec, majster Atanás, veľmi nebezpečná. Ak to   dokážete, môže tovariš zhorieť na hranici, ak nedokážete, môžete   prísť vy o jazyk. Ak tvrdíte, že sa tovariš spájal s pekelníkmi,   musíte to aj dokázať. Ako to dokážete? Kto vám to dosvedčí?
    </tei:p>
    <tei:p>
     Majstrova tvár sa vyjasnila.
    </tei:p>
    <tei:p>
     - Mám svedkov, - povedal víťazoslávne.
    </tei:p>
    <tei:p>
     - Ak máte, potom môžete podať žalobu. Len svedkovia budú musieť   svoje svedectvá potvrdiť prísahou. A za krivú prísahu sa stráca   jazyk, potom pravá ruka, a nakoniec hlava.
    </tei:p>
    <tei:p>
     - Videli mnohí na vlastné oči a počuli na vlastné uši, urodzený   pán richtár.
    </tei:p>
    <tei:p>
     - Čo?
    </tei:p>
    <tei:p>
     - Videli, ako nocou na dvore šľahali plamene zo zeme. Počuli mnohí   dupot, krik a huriavk, čo robili pekelníci. Tovarišovi Jakubovi sa   priznal, že vo zvonoch bude víchor a búrka. A čože prináša víchor a   búrka? A ktože ich prináša na zem? Vraj v ich hlase bude burácanie   hromu a žiara bleskov. Bohorúhavé reči, ktoré mohol vysloviť len   človek zapísaný diablovi...
    </tei:p>
    <tei:p>
     - Len predsa, majster, zvony, zvony . . .
    </tei:p>
    <tei:p>
     - Tým horšie. Diabol berie neraz na seba najsvätejšie rúcho.
    </tei:p>
    <tei:p>
     Richtár mlčal, pokyvkával šedivou hlavou a premýšľal o tom, čo   počul. Nakoniec sa rozhodol.
    </tei:p>
    <tei:p>
     - Nuž keď takto tvrdíte a za slovom si stojíte i svedkov máte,   podajte žalobu.
    </tei:p>
    <tei:p>
     Majster Atanás sa zatváril ako človek, ktorému spadla centová guľa   z pŕs.
    </tei:p>
    <tei:p>
     - Podám, - povedal temno a rozhodne.
    </tei:p>
    <tei:p>
     Už sa bolo zvečerilo, aj v izbe sa rozostierala tma. Do toho   zazneli lendacké zvony. Hučali, zuneli mohutne, akoby sa v nich   naozaj bola rozpútala hrôza letnej búrky. A na tie hlasy akoby sa   boli rozzvučali aj levočské zvony. Zdalo sa, že sa kovoví obri   rozprávajú kovovým hlasom o niečom, čo má naveky ostať pre ľudské   zmysly skryté.
    </tei:p>
    <tei:p>
     - Počujete! Počúvajte! - zdvihol prst majster Atanás.
    </tei:p>
    <tei:p>
     - Čujem, - zašomral richtár, - a naozaj sa mi pozdáva, že máte   pravdu.
    </tei:p>
    <tei:p>
     Ostalo ticho, len zvony zneli mohutným spevom, ktorý raz celkom   zanikol a potom zasa silnel, až to všetko okolo hučalo, akoby bola   prechodila ohlušujúca búrka.
    </tei:p>
    <tei:p>
     A tak sa stalo, ako predvídal majster Atanás.
    </tei:p>
    <tei:p>
     Tovariš Egid chcel z mesta odísť, ale v mestskej bráne ho zadržali   mestskí drabanti a odvliekli do žalára.
    </tei:p>
    <tei:p>
     O týždeň zasadal súd.
    </tei:p>
    <tei:p>
     I zišli sa mestskí senátori s richtárom-sudcom na čele. Prišli aj   cechoví majstri, kňazi i lendackí mnísi, aby súdili chudáka tovariša   Egida. Keď ho predviedli pred súdny tribunál, rozsadený za dlhým   polokruhovým stolom, pokrytým červeným súknom, na ktorom stál veľký   krucifix medzi horiacimi sviecami, bol tovariš Egid zbiedený, bledý a   usužovaný. Iba oči mu horeli smelo a jasne. Telo bolo väzením a   mučením zmorené, ale jeho duch bol bystrý, nepokorený. Stál tu s   čistým svedomím, v srdci mu horela istota, že sa mu nemôže nič stať,   keď je nevinný. Zastal si pred krucifixom naproti richtárovi,   sediacemu na vyvýšenom mieste v červenom talári, bohato zdobenom   zlatom.
    </tei:p>
    <tei:p>
     - Tovariš Egidius z cechu zvonolejárov, pracujúci u statočného   majstra Atanása, si obvinený, že si zneužil jeho dobroty a jeho   neprítomnosti a odcudzil si striebro, meď a iné kovy, potrebné na   liatie zvonov, a ulial si zvony bez toho, aby si bol mal povolenie   pána majstra váženého cechu zvonolejárov Atanása, nášho statočného a   bezúhonného občana. Je to pravda?
    </tei:p>
    <tei:p>
     - Pravda je, že som ulial zvony, ale nepravda je, že by som bol   kradol.
    </tei:p>
    <tei:p>
     Richtár zdvihol obidve ruky.
    </tei:p>
    <tei:p>
     - Ako to hovoríš, tovariš Egid? Je pravda, a potom to isté nie je   pravda. Ak je niečo pravda, nemôže byť súčasne nepravdou. Zvony si   ulial, kov si vzal, teda sa priznávaš k tomu, z čoho ťa obviňuje   žaloba.
    </tei:p>
    <tei:p>
     Tovariš Egid pohýbal perami, chcel čosi povedať, ale sudcovia   nedali. Richtár pokynul pisárovi, aby zaznačil, čo povedal   tovariš.
    </tei:p>
    <tei:p>
     - Pristupujem k druhej otázke. Je pravda, že nocou vyšľahávali z   dvora majstra Atanása v jeho neprítomnosti červené plamene?
    </tei:p>
    <tei:p>
     - Nepopieram, - povedal pokojne tovariš Egid, - lebo práca   zvonolejára sa neobíde bez ohňa a plameňov. Ja som pracoval aj   nocou.
    </tei:p>
    <tei:p>
     Richtár sa poobzeral dookola a pokýval pokojne hlavou. Pokynul   pisárovi, aby aj túto odpoveď zaznačil do zápisu.
    </tei:p>
    <tei:p>
     - Dobre, tovariš Egidius. Teraz tretia otázka. Je pravda, že v   dvore býval nocami hurhaj a hrmot a pekelný buchot?
    </tei:p>
    <tei:p>
     - Možno, - neprotivil sa tovariš, - aj kladivom prichodí   pracovať.
    </tei:p>
    <tei:p>
     Richtár znova pokynul pisárovi.
    </tei:p>
    <tei:p>
     - Teraz nám ešte odpovedz na túto otázku. Hovoril si, že do hlasu   zvona včaruješ rachot víchrov, dunenie hromu a blyskot bleskov? Že v   nich bude slnko i temná noc, spev i plač, výskot i vzdychy?
    </tei:p>
    <tei:p>
     - Hovoril, - priznal sa Egid.
    </tei:p>
    <tei:p>
     - A vieš, že v čase búrky vystúpia na povrch zeme pekelné   mocnosti, aby škodili zemi i ľuďom?
    </tei:p>
    <tei:p>
     Tovarišovi akoby sa bol smiešik poihral s perami.
    </tei:p>
    <tei:p>
     - Neverím ani v peklo, ani v diablov . . .
    </tei:p>
    <tei:p>
     Chcel ešte pokračovať v reči, aby vysvetlil, ako to myslí, ale v   sieni zaznel ruch. výkriky, šumot. Richtár vyskočil, senátori zhíkli,   cechoví majstri si zakrývali oči. kňazi i mnísi sa tvárili prísne a   na tvárach mali chlad a ľad.
    </tei:p>
    <tei:p>
     - Čo to hovoríš, tovariš Egidius?! Rúhaš sa! To nám stačí, lebo   človek, ktorý neverí v peklo, iste je ním posadnutý!
    </tei:p>
    <tei:p>
     Dal väzňa odviesť.
    </tei:p>
    <tei:p>
     Priviedli ho zasa len vtedy, keď mu richtár prečítal rozsudok.
    </tei:p>
    <tei:p>
     - Tovariš Egidius, ktorý proti rozkazu svojho majstra, poctivého   pána Atanása, ulial zvony z kovu, ktorý odcudzil, a pritom sa spájal   s nečistými mocnosťami, čo pred súdom bohorúhavo potvrdil, odsudzuje   sa na stratu jazyka, zraku a sluchu!
    </tei:p>
    <tei:p>
     Tovariš Egid len stál a počúval. Iba keď richtár dokončil, zakryl   si rukami tvár, akoby chcel takto chrániť najdrahšie dary človeka . .   .
    </tei:p>
    <tei:p>
     V ten deň, keď vykonávali rozsudok na tovarišovi Egidovi,   hlaholili lendacké zvony od rána. Ich hlasy naozaj boli také mocné,   že zrážali vtáky, ktoré priletúvali blízko k veži. Zneli mohutne a   slávnostne. A vtedy sa stalo, že odrazu jeden akoby bol zakvílil. Po   kviľbe zmenil sa jeho hlas. Jasavý slávnostný spev sa zmenil na   bolestivý nárek. Znel smutno, bôľne, tklivo . . .
    </tei:p>
    <tei:p>
     A tak zvonili potom zvony lendacké. Jeden akoby jasal nad   víťazstvom práce umu a rúk znamenitého zvonolejára Egida, a druhý   akoby žialil a plakal nad krivdou, ktorá tohto majstra zabila.
    </tei:p>
   </tei:div>
   <tei:div type="chapter">
    <tei:head>
     Divý Zubor a krásna rybárova   dcéra
    </tei:head>
    <tei:p>
     Tečie, tečie vodička Hrona a potíšku sa zhovára so skalami, čo   mĺkvo stoja pozdĺž brehov. Aj tam, kde sa do neho vlieva kalná voda   Slatiny a na ľavom brehu tesne nad vodou vyrastá strmá skala, aj tam   voda akoby len šepotala. A takéto ticho tu bývalo skoro po celý   rok.
    </tei:p>
    <tei:p>
     V ostrom sútoku Hrona a Slatiny spokojne si žila malá rybárska   osada. Rybári deň čo deň nerušení vykonávali svoje remeslo na jednej   i druhej rieke. Hore na Slatine stavali rovné stavnice priekom cez   rieku - alebo prelomené, čo vyzerali ako veľké rímske pätorky. Tie   kládli do vody hrotom po prúde. Tam, kde sa dve priečne záhate   stretali, pripevňovali koše, do ktorých naháňali poplašené ryby.   Alebo v tichých a hlbokých zátoniach, ktorých bolo na Hrone poniže   osady hojne, lovili osticami, prebodávajúc dlhými ostrými a ozubenými   bodcami hrubé hlavátky i dravé sumce. Vyše osady ležali vo vode celé   reťaze pozväzovaných vrší. Vyzerali ako veľké bunky, povykrajované z   včelieho plástu a zoradené jedna vedľa druhej v páse, siahajúcom od   brehu k brehu. Takúto výsadu dal zvolenským rybárom kráľ, len oni   smeli takto loviť v hronskej vode. Za tichých dní sedávali na brehoch   a udicami chytali vypasené kapry, jemné bielobruché belice, urastené   mihavice; hore, kde rieka prudšie tiekla, chytali pstruhy, žravé a   dravé zubáče alebo krásne riečne klenotníky - zlatulienky.
    </tei:p>
    <tei:p>
     Úlovky odvádzali dolu po vode do Beňadika beňadickým mníchom, ako   im to bol prikázal kráľ. Každý štvrtý deň v týždni letela loďka do   Beňadika, naložená tridsiatimi rybami. Ani jedna nesmela mať menej   ako štyri piade dĺžky.
    </tei:p>
    <tei:p>
     Keď nastal pôst, plavila sa loďka po Hrone s takýmto nákladom   každý deň.
    </tei:p>
    <tei:p>
     Ale hore, na strmej skale poniže rybárskej osady, stál mocný a   priestranný Zvolenský hrad. Ako osamelý strážca stál tu nad vodou a   díval sa hore i dolu dolinou Hrona. Bol tu sám, najbližší jeho sused   bol takisto mocný, len menší, ale neprístupný hrad Šášov, a ešte   nižšie nad Žarnovicou na pravom brehu hrádok Revište a hore proti   vode nad Bystricou znamenitý Ľupčiansky zámok. Ako reťaz strážcov   tejto slovenskej rieky stáli tu hrad vedľa hradu, pyšne a vyzývavo   trónili na strmých skalách a neprístupných vrchoch a bralách.
    </tei:p>
    <tei:p>
     Zvolenský zámok mal pána ďaleko, v Budíne, a bol ním sám kráľ. A   keďže kráľ býval v Budíne a do týchto končín chodieval len raz-dva do   roka na poľovačky, býval hrad sídlom mocných zvolenských županov.   Župani bývali ako malí králi, lebo moc zvolenského siahala od Hrona k   Váhu, od Nitry po Hornád. Ako mocné kniežatá vládli nad celým   stredným Slovenskom. Keď nebolo župana na hrade, lebo ich mal na   každý prst jeden, ostával na zámku neobmedzeným pánom kastelán.
    </tei:p>
    <tei:p>
     Ej, a tak to už býva, že ten najmenší pán je obyčajne najhorší.   Možno to nie je ani celkom pravda, ale kastelán Zvolenského hradu,   mocného župana zvolenského magistra Donča, Zubor, ten veru bol   taký.
    </tei:p>
    <tei:p>
     Podarené meno si našiel tento divný kastelán. Naozaj výzorom   pripomínal zvera, ktorého meno nosil. Nevysoký, hrubý, so širokými   plecami, býčou šijou. hranatou hlavou s nízkym čelom, s rozkuštrenou   hrivou, bradou i fúzmi, s blčiacimi očami, ktorými prebodával   človeka, keď hľadel na neho. Len mu prirobiť rohy na čelo, a bola by   to bývala tvár i človeka, i zvera. A tvrdým človekom bol Zubor.   Zvolenskí rybári to pocítili, len čo sa prvý raz obrátil na   hrade.
    </tei:p>
    <tei:p>
     Hneď sa mu znevidel spôsob, akým rybári odovzdávali hradnému   panstvu zákonnú sedminu z výlovku. Sám magister Donč bol zavolal   starostu rybárov Vachota na hrad, že sa nebudú zabávať s prepočítaním   rýb, z ktorých každá siedma patrila pánovi, ale bude sa to robiť tak,   že šesť rokov budú rybári loviť pre seba a siedmy pre pána. Z výlovku   odovzdajú povinnú dávku beňadickým mníchom a ostatok rozpredajú v   banských mestách. Páčil sa návrh Vachotovi a páčil sa aj rybárom.   Pristali i jedni, i druhí.
    </tei:p>
    <tei:p>
     Ale keď došiel na hrad kastelán Zubor, nepristal.
    </tei:p>
    <tei:p>
     Dovtedy drankal u panstva, kým sa zmluva nezrušila a kým sa   nezaviedol starý poriadok. Ako áno, ako nie, kastelán vyhrabal   človeka, neodchodnejšieho od neho, a ustanovil ho za šafára na hrade.   Ten prichodil deň čo deň s čeľadníkmi do osady, prepočítal ulovené   ryby, odvažoval, odmeriaval, porovnával, vyberal siedmu, ktorá mala   poputovať na hrad. Dlho, predlho to trvalo, kým ju vybral. Musela byť   najväčšia, najtučnejšia, najkrajšia, najchutnejšia. Veľa šedivých   vlasov pribudlo starostovi Vachotovi, keď divý kastelán Zubor   nariadil tento spôsob odovzdávania povinnej sedminy z úlovku.   Neustále škriepky, nekonečné ponosy, neustále zvady a kriky, ako sa   zdalo, zabávali Zuborovho šafára, ba neraz sa ich zúčastnil aj sám   kastelán. Akéže to boli škriepky? Rybári, i čo poddaní kráľa,   slobodníci, jednako sa škriepiť nemohli. Mocný a surový kastelán mal   tisíc možností pomstiť sa. Tak radšej ustupovali, len aby sa čím skôr   zbavili nenávidených hostí. Tak dúfali: nič netrvá naveky, ani   kastelán nebude. Jeden odíde, druhý príde. Ani Zubor nebude bačovať   na hrade.
    </tei:p>
    <tei:p>
     Také to boli dni, týždne, mesiace plné očakávania. ,
    </tei:p>
    <tei:p>
     Nakoniec sa rybári prestali tešiť touto nádejou.
    </tei:p>
    <tei:p>
     - Čo budeme robiť, starosta? - opytovali sa Vachota.
    </tei:p>
    <tei:p>
     - Ťažko tu radiť, - rozmýšľal starosta.
    </tei:p>
    <tei:p>
     - Rozmýšľaj, Vachot, rozmýšľaj, si najmúdrejší a najskúsenejší z   nás, - radil jeden.
    </tei:p>
    <tei:p>
     - I písma znalý, - dodával druhý. .
    </tei:p>
    <tei:p>
     - Zhováral si sa zoči-voči s pánom Dončom, - pridával tretí.
    </tei:p>
    <tei:p>
     Starosta Vachot len počúval, a hútal, rozmýšľal, ako by sa dalo   pomôcť rybárom.
    </tei:p>
    <tei:p>
     Svietil bledý mesiac, čo v tomto čase vychodil neskoro v noci.   Mdlým svetlom rovnako osvetľoval i pyšný Zvolenský hrad, i malú   rybársku osadu, stisnutú medzi ramenami Slatiny a Hrona. Toho večera   bol i hrad, i rybárska osada bez jediného svetla. Ani jedno okno či   okienko nebolo osvetlené. Zdalo sa, že všetko živé je pohrúžené v   hlbokom spánku.
    </tei:p>
    <tei:p>
     Jednako nespali všetci.
    </tei:p>
    <tei:p>
     Vo Vachotovej chalupe blikal na kozube neveľký ohník. Plamene sa   zavše prikrčili celkom k pahrebe, zavše povyskočili do výšky a   rozhodili slabé červenkasté svetlo po chyži. Okolo drevených stien   boli rozostavené hrubé lavice, v rohu naproti ohnisku široký dubový   klát namiesto stola a v druhom kúte odostlané lôžko. Pri kláte sedel   starosta, opretý a hlboko zamyslený. Pravdaže, hútal a zasa hútal,   ako by sa rybári dostali z klepca, do ktorého ich vohnal kastelán   Zubor. Denne prichodí jeho človek, vyberá najkrajší úlovok, vadí sa a   preklína, ak rýb, aké hľadá, niet nadostač, berie za jednu veľkú   desať menších, nechávajúc v košoch iba naničhodnú chamraď.
    </tei:p>
    <tei:p>
     Naproti nemu sedí na nízkej lavici chudý plecitý rybár, ktorý   naisto navštívil starostu, lebo starosta okrem peknej dcéry nemá   nikoho.
    </tei:p>
    <tei:p>
     Rybár naozaj prišiel, aby rozmnožil starostove trápenia.
    </tei:p>
    <tei:p>
     - Tak sme sa rozhodli, starosta, odsťahujeme sa z tohto miesta a   budeme loviť po starom.
    </tei:p>
    <tei:p>
     - Ľahšie povedať - ako urobiť.
    </tei:p>
    <tei:p>
     - Prečo by bolo? Či sme nie slobodní a kráľovi? Nik doteraz   neohraničil povodie rieky, kde by sme smeli žiť a pracovať. Náš je   Hron, aký je dlhý. Vždy sme doteraz odovzdali všetko, čo nám   prichodilo dať. Zunovalo sa nám bezočivé a surové počínanie Zubora i   jeho šafára.
    </tei:p>
    <tei:p>
     - Jednako by bolo treba vydržať, Adam, vydržať. Už viacero   kastelánov prišlo i šlo, aj tento odíde.
    </tei:p>
    <tei:p>
     - Odíde, odíde, ale kedy? A potom, len čo zmizne, môžeme sa   vrátiť.
    </tei:p>
    <tei:p>
     Vachot sa zasmial.
    </tei:p>
    <tei:p>
     - Ak raz opustíš toto miesto, môže župan povolať iných rybárov, a   môžeš potom hľadať striešku, pod ktorou si sa narodil, i dvor, v   ktorom si vyrástol.
    </tei:p>
    <tei:p>
     Rybár stíchol, starostove slová sa ho dotkli na citlivom mieste.   Chvíľu nehovoril ani starosta, ani rybár.
    </tei:p>
    <tei:p>
     - Nedalo by sa? .. . - zašomral rybár.
    </tei:p>
    <tei:p>
     - Dalo, - zdvihol odrazu hlavu starosta.
    </tei:p>
    <tei:p>
     - Ako?
    </tei:p>
    <tei:p>
     - Ako? Takto: vy odídete, ja ostanem. Ak ostanem, nebude osada   opustená, nebudú sa môcť usadiť na tomto mieste noví rybári.
    </tei:p>
    <tei:p>
     Rybára nepotešila táto reč. Vošiel si rukami do vlasov, vonkoncom   nepripúšťal takéto riešenie.
    </tei:p>
    <tei:p>
     - Akože ostaneš? - povedal konečne. - Zubor ti tu pripraví hotové   peklo. Kto mu zabráni, aby ťa zahnal, odvliekol násilím, utrýznil,   umučil? Ako tu ostaneš?
    </tei:p>
    <tei:p>
     Zasa sa rozhostilo ticho. Ohník na kozube praskal, plamienky, na   ktoré nik neprikladal, máličko povyskočili, ale nijako neosvietili   tváre rybárov.
    </tei:p>
    <tei:p>
     - Jednak, ak odídete, ja neodídem. Ostanem, - opakoval rozhodne   starosta.
    </tei:p>
    <tei:p>
     Rybár prudko vyskočil a potom sa zohol k sediacemu Vachotovi.
    </tei:p>
    <tei:p>
     - Nemožno, si starosta. Nie, na to ani nemysli!
    </tei:p>
    <tei:p>
     - Všetko mi je jasné. Tu musím ostať ja, jedine ja. A neopustím   toto miesto. Dobre hovoríš, že Zubor môže človeka vyhnať, násilím   odvliecť, mučiť i umučiť. Ale mňa ani neodoženie, ani neodvlečie, a   múk sa nebojím.
    </tei:p>
    <tei:p>
     Starostova reč bola taká, že sa nedalo protiviť. Sotva by bol   niekto našiel iné riešenie. Rozhodol sa, ostane. Rybári naozaj môžu   odísť alebo hore proti prúdu, alebo dolu po prúde, on ostane ako   jediný obyvateľ a obranca tohto územia. Naozaj môže prísť niečo, čo   vylomí krk divému Zuborovi, a potom sa rybári budú môcť vrátiť do   osady, kde sa všetci narodili, rástli, žili a pracovali. Proti   tvrdému kastelánovi sa musí postaviť taký istý tvrdý chlap. Vachot sa   ho nebojí.
    </tei:p>
    <tei:p>
     - Teda naozaj tu mieniš ostať, starosta?
    </tei:p>
    <tei:p>
     - Tak som sa rozhodol. Zajtra sa zídeme a dohovoríme. Pre vás bude   najlepšie, keď sa dáte hore, proti prúdu rieky.
    </tei:p>
    <tei:p>
     Rybár sa akosi neisto zdvihol. Chvíľu postál, akoby čakal, či azda   starosta nezmení svoje rozhodnutie, alebo či ešte niečo nepovie.   Napokon pomaly, kývavým krokom vyšiel z chyže. Keď sa zatvorili za   ním dvere, ostal Vachot ešte sedieť. Hlavu sklonil celkom nad klát,   vlasy mu spadli do tváre, že mu ju skoro celú zakryli. Ani nezbadal,   že sa do izbice ktosi šuchol. Bola to Vachotova dcéra.
    </tei:p>
    <tei:p>
     Prikľakla si na zem a položila jemnú bielu ruku na otcovo   rameno.
    </tei:p>
    <tei:p>
     - Otec, - zašepotala.
    </tei:p>
    <tei:p>
     - To si ty, dieťa? - zdvihol hlavu starosta. •
    </tei:p>
    <tei:p>
     - Čo si to hovoril rybárovi Adamovi, otec?
    </tei:p>
    <tei:p>
     - Počula si? Dobre, keď si počula. Vážna vec je to, dieťa. Rybári   chcú odísť, ustúpiť pred divým Zuborom. Nech tak urobia, sú slobodní,   nie Zuborovi poddaní. Ustúpia vyššie k prameňom rieky, a my   ostaneme.
    </tei:p>
    <tei:p>
     - Aj ja? - zadivila sa.
    </tei:p>
    <tei:p>
     - Počkaj, - akoby si spomínal Vachot, - počkaj, dieťa, na to som   nemyslel. Pravdaže, ak ti vôľa, odíď s rybármi.
    </tei:p>
    <tei:p>
     Ale dievča sa tiež spamätalo. Mocne objalo otcove kolená, hlávku   zložilo do jeho lona. Hladil jej plavé vlasy drsnou dlaňou . . .
    </tei:p>
    <tei:p>
     - Nie, otecko, nechcela som sa pýtať, ako som sa pýtala. Pravdaže,   ostanem s tebou. Ako by som mohla ináč? Kde si ty, tam je dobre, keď   som s tebou, som v bezpečí. Ako by som mohla žiť sama? Ako by si ty   mohol žiť sám? - hovorila pomaly, vrúcne. Jasne cítila, ako ju   srdiečko pobolieva, keď si pomyslí, že by sa mala rozlúčiť s   otcom.
    </tei:p>
    <tei:p>
     Vachotovi sa vyjasnila tvár. Mrákavy sa z nej vytratili, radostný   úsmev sa na nej usadil. Teraz pribudli na tvári črty, ktoré jej   dodávali rozhodný, pevný, neústupný výraz.
    </tei:p>
    <tei:p>
     - Teda ostaneme spolu, dieťa. Pravdu si povedala, keď budeš so   mnou, budem istejší, lebo budem spokojnejší. Spolu ostaneme. Ak je   naša vec spravodlivá, musí zvíťaziť. Krivda dočasu, pravda naveky, aj   naši starí tak hovorievali. Nemožno ustúpiť pred Zuborom, nemožno. No   ani vzbúriť sa nemožno. Ostáva jediná cesta, na ktorú sa dáme. Ak by   sme všetci opustili osadu, bolo by to, akoby sme sa dobrovoľne   zriekli všetkého. Povinností i práv. Nezriekame sa ani jedného, ani   druhého, ale chceme žiť ako slobodní ľudia. Preto musíme ostať, preto   ostaneme.
    </tei:p>
    <tei:p>
     Mocnejšie objal hlavu dieťaťa, aj ono sa mocnejšie privinulo k   nemu.
    </tei:p>
    <tei:p>
     Práve v tom istom čase aj hore na hrade sedeli v kastelánovej   komnate dvaja ľudia. Nad stolom v stene bol svietnik, na ktorom   svietilo sedem voskovíc. Pri širokom hrubom stole sedeli kastelán a   jeho vyberač. Kastelán sedel bokom k stolu, ruku mal opretú na doske   a zavretou päsťou zľahka klopal na stôl. Díval sa pred seba; tvár   akoby mu bolo nejaké tajomné svetlo raz osvetľovalo a vzápätí   zatemňovalo. Tu i tam si siahol prstami do hustej brady, zmedlil   vlasy, a potom pustil. Vyberač desiatkov napodobňoval kastelána,   sedel na druhej strane stola tak isto, len nepohol ani rukou, ani   nohou, aby nepretrhol dumy hradného kastelána. Iba tu i tam obrátil   tvár a pozrel na druhú stranu. Tak urobil už niekoľko ráz, ale stále   videl ten istý obraz: zahútaný kastelán, ľahko zovretá päsť a pohľad   upretý na zem.
    </tei:p>
    <tei:p>
     Veru sa kastelánovi ani nezasnilo, že má spolustolovníka. Kdeže on   bol mysľou od neho, kdeže on bol mysľou od toho miesta! Pred očami sa   mu premietalo v obrazoch všetko, čo prežil dnešného rána. Vyšiel si   na koni ako skoro každý deň. Zbehol cvalom z hradu k Hronu a okrajom   lesa trielil po ľavom brehu Slatiny, obchádzajúc veľkým oblúkom   mesto. Potom sa znova dal k Hronu a prebehnúc k hradskej, klusal   pomaly znova k rybárskej osade.
    </tei:p>
    <tei:p>
     Prišiel k osade a díval sa, díval, ako rybári vyťahujú z vody   vrše. Niektoré museli byť poriadne plné, lebo i traja chlapi mali čo   robiť, kým ich dostali na breh a vysypali obsah do širokého suda.   Díval sa na chlapov, kým ho to nezunovalo, a potom sa len vliekol na   koni chodníkom k dedine.
    </tei:p>
    <tei:p>
     Keď zazrel prvé domce, stretol pannu.
    </tei:p>
    <tei:p>
     Ej, ale aká to bola panna!
    </tei:p>
    <tei:p>
     Podľa obleku spoznal na prvý pohľad, že je z rybárskej osady.   Odetá bielym lanovým rúchom, splývajúcim skoro k pätám, prepásaná   úzkou tmavou zásterou, prostovlasá, plavé vlasy vzadu zviazané. V   ruke niesla neveľký košík a poberala sa zrejme k pracujúcim rybárom.   Keď zbadala jazdca, zastala v rozpakoch, nevediac napochytre, či sa   má vrátiť do osady, či vojsť do chrastia, ktorým bol breh rieky hojne   porastený. Zastala nerozhodná, i jazdec zastal. Stáli a dívali sa   jeden na druhého. Panna sa skôr spamätala, uskočila z chodníka medzi   vŕbové kriaky.
    </tei:p>
    <tei:p>
     Zubor pomaly pohol koňa, prechodil vedľa devy, nespúšťajúc z nej   pohľad. Keď prešiel, zastal a díval sa za ňou. Panna sa neobzrela,   ako splašené vtáča utekala chodníkom k rybárom.
    </tei:p>
    <tei:p>
     Keď zmizla za kriakmi, dal sa Zubor zamyslený ďalej.
    </tei:p>
    <tei:p>
     Prešiel niekoľko krokov, keď narazil znova na ľudí. Zubor ich   zastavil:
    </tei:p>
    <tei:p>
     - Počujte, baby, čia to panna šla pred vami?
    </tei:p>
    <tei:p>
     Stareny prekvapené, zohnuté k zemi, ako sa patrilo, keď stretli   takého pána, i mocného, i surového a divého, akým bol Zubor, zdvihli   hlavy a sprvoti nevedeli prísť k slovu. Nebývalo dobre stretnúť sa s   týmto človekom, nie ešte rozprávať sa s ním.
    </tei:p>
    <tei:p>
     - Rybárska, pane, z osady.
    </tei:p>
    <tei:p>
     - To viem, sovy, - zašomral namrzený Zubor, - ale čia?
    </tei:p>
    <tei:p>
     - Oj, pane, Vachotova, starostova, - povedala jedna.
    </tei:p>
    <tei:p>
     - Starostova, pane, - prisviedčali druhé dve.
    </tei:p>
    <tei:p>
     Zubor sa už neopytoval, naisto mu to stačilo. Šibol koňa bičíkom,   koník zdupotal na zaprášenom chodníku.
    </tei:p>
    <tei:p>
     Ešte raz zazrel pannu, keď sa díval, ako vyberač vyberá ryby,   škriepi sa a naťahuje s rybármi. Vtedy ju videl, ako šla s otcom k   domcu, čo bol naisto starostov. Stál na návrší pri rieke.
    </tei:p>
    <tei:p>
     Od tej chvíle sa mu krásna rybárová dcéra nechcela stratiť z   pamäti. Aj teraz myslel na ňu.
    </tei:p>
    <tei:p>
     Odrazu udrel päsťou do stola. Vyberač sa strhol, vyskočil zľakaný,   nevediac, čo sa s ním robí.
    </tei:p>
    <tei:p>
     - Čo, pane? - vyjachtal.
    </tei:p>
    <tei:p>
     Zubor sa pomaly obrátil k stolu, oprel sa na lakte a zadíval sa na   vyberača. V očiach mu horel divý oheň.
    </tei:p>
    <tei:p>
     - Čo je? Vachotova dcéra mi rozplašila pokoj z hlavy. To je.
    </tei:p>
    <tei:p>
     Vyberač sa upokojil a usmial sa. Odľahlo mu, keď sa dozvedel, že   iba o to ide. Sadol si znova naproti kastelánovi.
    </tei:p>
    <tei:p>
     - Čo len to, pane, to je ľahká pomoc. Ty a rybárska dcéra! Pohneš   prstom, a je tvoja.
    </tei:p>
    <tei:p>
     - Hehehe, - zasmial sa Zubor, - tebe, trepadlu, je, ale mne   nie.
    </tei:p>
    <tei:p>
     - Viem, viem, pane, ale mohla by byť, keby si chcel, - lichotil   vyberač.
    </tei:p>
    <tei:p>
     - Bolo by, bolo, vyberač môj, keby nebola Vachotova.
    </tei:p>
    <tei:p>
     - A čože je Vachot?!
    </tei:p>
    <tei:p>
     - Čo? - naklonil sa Zubor nad stôl, z očí mu šibali blesky. -   Starosta!
    </tei:p>
    <tei:p>
     - A čože, keď je starosta!
    </tei:p>
    <tei:p>
     - Kráľov človek, nijaký sedliak, nijaký poddaný. Toto je, vyberač   môj!
    </tei:p>
    <tei:p>
     - Hm, hm, - šomral vyberač, - starosta, kráľov človek, ale dcéru   má prekrásnu, pristala by ti!
    </tei:p>
    <tei:p>
     - Pristala, pristala, - opakoval za ním kastelán. - Keby bola   sedliacka, žobráckeho poddaného, ale je slobodníkova a ešte k tomu   starostova! •
    </tei:p>
    <tei:p>
     - Ktože by vedel, že si ju vzal, keby ... - pokúšal vyberač.
    </tei:p>
    <tei:p>
     - Hlúpy si. V takýchto veciach dávaš hlavu do hry.
    </tei:p>
    <tei:p>
     Vyberač len plecami stisol. Ak si nevie kastelán sám poradiť, on   pohotove neporadí.
    </tei:p>
    <tei:p>
     Ani neporadil.
    </tei:p>
    <tei:p>
     Zubor nespal. Skoro celú noc chodil dunivým krokom po izbe sem i   ta. A hútal a hútal, ako by sa dala táto zamotaná vec vyriešiť.
    </tei:p>
    <tei:p>
     Tak ho našlo i ráno.
    </tei:p>
    <tei:p>
     Valí sa voda Hrona, valí, tajomne šuštiac, šumiac. Vetrík kolíše   haluze stromov, hora si žije životom plným vtáčieho piskotu, ručania   zveri, vône leta. Všetko tu je, ako bývalo, iba rybárska osada pod   Zvolenským hradom je podivne tichá, akoby bola vymrela. Nikde ani   chýru po človeku, nikde nechyrovať jediného zvera, psa, koňa alebo   ovečky. Chalupy stoja ako zakliate, ani v jednej sa nerozsvieti oheň,   ani z jednej strechy sa netratí biely dym. Mlčí, akoby spala.
    </tei:p>
    <tei:p>
     Zuborov vyberač sa pobral, ako každé ráno, k rybárom dolu k Hronu   za svojou každodennou robotou.
    </tei:p>
    <tei:p>
     Ale čo to?
    </tei:p>
    <tei:p>
     Tak sa mu videlo, akoby sa bol ocitol v začarovanom svete. Alebo   je to iná osada?
    </tei:p>
    <tei:p>
     Pretieral si oči, či dobre vidí. Ale nemýlil sa, je to stará   rybárska osada. Tamto bývajú bratia Adamovci, čo vedia znamenite   sušiť ryby, tuto je zasa chyžka majstra ostniara Krištofa, tamto   dvorec sietiara Jakuba. Chyžky sú tu, ale kde sú ľudia?
    </tei:p>
    <tei:p>
     Chalupy prázdne, dvory pusté, rieka osamelá. Rozbehol sa s   paholkami proti prúdu, potom po vode, ale rybárov nikde. Reťaze vrší   zmizli, po chlapoch, ktorých bývala niže dediny plná rieka, ani   stopy, iba záhate stoja posplietané z vŕbových a hrabových haluzí.   Darmo behal vyberač, darmo volal, darmo vyzeral, obzeral, nikde   nevidel ani vtáčika-letáčika, nieto človiečika.
    </tei:p>
    <tei:p>
     Neostávalo mu nič iné, ako vrátiť sa s prázdnymi rukami na   hrad.
    </tei:p>
    <tei:p>
     - Pane, pane, rybári... - žaloval sa, ale nedožaloval   kastelánovi.
    </tei:p>
    <tei:p>
     Zubor, len čo sa bol rozlúčil s posteľou, lebo len za vidna si   ľahol a zaspal, ohúrený, otrumbený díval sa na vyberača, nerozumejúc   ani zbla z toho, čo bľabotal.
    </tei:p>
    <tei:p>
     - Čo vlastne chceš? - zavrčal Zubor.
    </tei:p>
    <tei:p>
     - Pane, v osade dolu pri rieke niet jediného rybára. Chalupy ako   vymreté, dvory pusté, po ľuďoch ani potuchy.
    </tei:p>
    <tei:p>
     Teraz aj Zubor porozumel. Vyskočil a bez slovíčka utekal na   zámockú vežu, odkiaľ bolo dobre vidieť na rieku i na osadu. Tam   zastal a díval sa na viesku, stúlenú v pazuche rieky. Tak vyzerala,   ako hovoril vyberač. Ale čo sa to len porobilo? Zbláznili sa ľudia,   či čo?
    </tei:p>
    <tei:p>
     Iba!
    </tei:p>
    <tei:p>
     Tamto na nevysokej vyvýšenine nad riekou stojí domec a zo strechy   sa tratí dym. Žije tam človek, alebo sa to rozhára zabudnutý oheň na   opustenom kozube?
    </tei:p>
    <tei:p>
     Odrazu Zubor ožil. Obrátil sa prudko, zbehol z veže na dvor a   zareval na sluhov:
    </tei:p>
    <tei:p>
     - Koňa!
    </tei:p>
    <tei:p>
     V okamihu mu ho priviedli. Zubor vyskočil na neho a dal sa   prostovlasý, tak ako bol, dolu k riečke.
    </tei:p>
    <tei:p>
     Prebehol cestou, prebehol poľom, prebrodil riečku a vrazil ako   víchor do osady. Dal sa rovno k domcu na brehu, z ktorého unikal dym.   Na dvore zastal. Na skale nad vodou sedel starosta Vachot. Bol to   jeho domec.
    </tei:p>
    <tei:p>
     - Čo sa porobilo, starosta? Kde máš rybárov? - volal udivený Zubor   na starca.
    </tei:p>
    <tei:p>
     Starec sa sotva pohýbal, spokojne ostal sedieť a tak sa zhováral s   kastelánom.
    </tei:p>
    <tei:p>
     - Odišli, pane! - odpovedal krátko.
    </tei:p>
    <tei:p>
     - Odišli? - divil sa Zubor. - Kam odišli? Po čo? Ako? - sypali sa   kastelánove otázky.
    </tei:p>
    <tei:p>
     - Hore, proti vode, pane. A po čo? Za robotou. Pred tebou odišli.   Ťažko im tu bolo žiť.
    </tei:p>
    <tei:p>
     Zuborovi zamrzla reč v ústach. Rozmýšľal, čo by si mal počať.
    </tei:p>
    <tei:p>
     - To akoby rebélia! - povedal konečne chmúrne. - Podliaci. No   dobre, keď odišli, poradíme si. Zrovnáme toto všetko so zemou a   pozveme nových ľudí. A ty starosta, - obrátil sa odrazu na Vachota, -   prečo si ostal? Či sa nebojíš?
    </tei:p>
    <tei:p>
     - Nie, pane, - povedal spokojne Vachot. – Nikdy som sa nikoho   nebál, ani pred tebou nemám strach. Ostal som preto, lebo rybári sa   raz vrátia. Preto, aby si nemohol spáliť osadu a priviesť nových   rybárov.
    </tei:p>
    <tei:p>
     Teraz Zubor pochopil.
    </tei:p>
    <tei:p>
     - Líška, prešibaná líška si, starosta, a ja som si myslel, že si   starý trúd. Ale počúvaj. Dobre počúvaj ... - Zuborove oči zahoreli   zlovestným ohňom, spodnú čeľusť vzdorne vydul, hlavu priklonil, akoby   sa chystal na niekoho zaútočiť. Zlosť v ňom odrazu strašne vzkypela,   už zdvihol päsť, už sa chystal skričať na starostu a povedať mu, čo   urobí s osadou, ako si poradí s rybármi, keď sa odrazu zjavila na   dvore biela panna, krásna rybárová dcéra.
    </tei:p>
    <tei:p>
     Zo Zubora razom spadla spurnosť, zlosť sa rozplynula, tvár sa   vyjasnila, ba i úsmev akoby sa bol zjavil na nej. Spomenul si na   včerajší rozhovor s vyberačom. V okamihu sa rozhodol ináč.
    </tei:p>
    <tei:p>
     - Ty si tiež ostala, panna? - prihovoril sa jej milo.
    </tei:p>
    <tei:p>
     - Kde by som mala byť, pane? Kde mi je otec, tam i ja.
    </tei:p>
    <tei:p>
     - Teda s otcom si ostala. Dobre, panna, pozhovárame sa. - Zoskočil   z koňa a chystal sa rozprávať, ale panna, akoby ju bola schvátila   nedobrá predtucha, vbehla znova do domu.
    </tei:p>
    <tei:p>
     Zubor sa zachmúril. Obzrel sa po dvore, ale pannu nevidel, iba   starosta sedel na skale ako predtým.
    </tei:p>
    <tei:p>
     - Počuj, starosta, to je tvoja dcéra?
    </tei:p>
    <tei:p>
     - Moja, jediná, pane.
    </tei:p>
    <tei:p>
     - Peknú dcéru máš, starosta, a pristalo by jej byť hradnou paňou,   nie tu medzi rybami.
    </tei:p>
    <tei:p>
     - A vidíš, kastelán, je krásna, ako hovoríš, a jednako je spokojná   a šťastná medzi rybami.
    </tei:p>
    <tei:p>
     - Ale mohla by byť, ako hovorím, krajšia, šťastnejšia i   spokojnejšia. Pani, len uváž, pani, povedzme, kastelánka.
    </tei:p>
    <tei:p>
     Starec prudko zdvihol hlavu, začínal chápať, kam obracia reč   kastelán.
    </tei:p>
    <tei:p>
     - Šťastie, pane, nebýva len na hradoch. Opravdivejšie je tu dolu.   Tamhore, u vás, vyrastá ono zo sĺz a mozoľov slabých, z nešťastia   iných. Tu medzi nami nie je tak. Šťastie sa rodí medzi nami, i   prebýva medzi nami.
    </tei:p>
    <tei:p>
     - Táraš, starosta, táraš. Počuj, nebudeme sa hrať na schovávačku.   Takto ti poviem: tvoja dcéra sa mi páči, daj mi ju. Nebýva zvykom,   aby si hradný kastelán bral ženu z dediny, ale urobím to, bude   šťastná, bude paňou, vznešenou paňou.
    </tei:p>
    <tei:p>
     Vachot sa usmial.
    </tei:p>
    <tei:p>
     - Ako to, pán kastelán? Sám si sluhom, a chceš iného pánom   urobiť?
    </tei:p>
    <tei:p>
     Zubor prehltol horké sliny. Mal sto chutí tresnúť starého po   pysku, ale sa ukrotil.
    </tei:p>
    <tei:p>
     Naoko spokojne povedal, akoby ani nebol počul, čo pred chvíľou   hovoril Vachot.
    </tei:p>
    <tei:p>
     - Počúvaj, starosta, ešte ti toto poviem: keď sa mesiac naplní,   pošlem poslov popýtať sa, ako si sa rozhodol.
    </tei:p>
    <tei:p>
     - Mňa sa, pane, nepýtaj, sám nemôžem rozhodnúť, i keby som chcel.   Treba sa opýtať tej, ktorú pýtaš. Moju mienku si počul.
    </tei:p>
    <tei:p>
     - Dobre, starosta, pošlem sa teda popýtať k panne.
    </tei:p>
    <tei:p>
     Ešte chvíľu stál na dvore, čakal, či sa nezjaví krásna rybárová   dcéra, ale nevychodila z domca. Obrátil teda pomaly koňa a vyšiel. Na   ceste sa ešte obzrel a zvolal:
    </tei:p>
    <tei:p>
     - Nezabudni, starý, keď sa mesiac naplní!
    </tei:p>
    <tei:p>
     Potom pobodol koníka a vybehol cvalom z dediny.
    </tei:p>
    <tei:p>
     Keď sa mesiac vrátil do splnu, naozaj poslal Zubor poslov k   Vachotovi do rybárskej osady. Poslal a čakal netrpezlivo, aké zvesti   prinesú. Nezadlho sa poslovia vrátili a priniesli posolstvo. Také,   ktoré kastelána nijako nepotešilo. Hovorili:
    </tei:p>
    <tei:p>
     - Starý odkazuje: Nemám nič nové, čo by som kastelánovi   odkázal.
    </tei:p>
    <tei:p>
     - A panna? - opýtal sa chladným hlasom Zubor.
    </tei:p>
    <tei:p>
     - Tak povedala, aby si ešte počkal, kým nadíde nový spln, lebo si   ešte nerozmyslela.
    </tei:p>
    <tei:p>
     Zubor nepovedal ani slovíčka. Tvár mal ako čierny oblak, z ktorého   môže každú chvíľu udrieť blesk. Poslov prepustil. Neostávalo mu iné,   ako trpezlivo čakať, kým nadíde stanovený čas.
    </tei:p>
    <tei:p>
     Uplynulo nových dvadsaťosem dní.
    </tei:p>
    <tei:p>
     Deň po splne znovu poslovia odišli, a aj sa vrátili. Vrátili sa   bez panny.
    </tei:p>
    <tei:p>
     - Ako ste pochodili? Čo ste pokonali? - opytoval sa netrpezlivý   kastelán.
    </tei:p>
    <tei:p>
     - To sme pokonali: starosta ti odkazuje znovu, že nemá nič nového,   čo by ti odkazoval.
    </tei:p>
    <tei:p>
     Po Zuborovej tvári prebehol zlostný smiešik.
    </tei:p>
    <tei:p>
     - A panna?
    </tei:p>
    <tei:p>
     - Aj panna. Máš čakať, pane, do nového splnu.
    </tei:p>
    <tei:p>
     Teraz sa Zubor nahlas zasmial. A smial sa, smial, že si jeho zváči   mysleli, že sa pomiatol.
    </tei:p>
    <tei:p>
     - Teda takto, - povedal konečne, keď sa mu smiech zasekol v hrdle.   - Myslia si, bedári, že ma budú odkladať ako žobráka zo dňa na deň!   Panna by nepochybne šla, ale pre starého nemôže. Nuž dobre.
    </tei:p>
    <tei:p>
     Dal zavolať hradnú stráž a veliteľovi naložil:
    </tei:p>
    <tei:p>
     - Pôjdeš dolu do dediny a privedieš starostu Vachota s dcérou na   hrad! Rozumel si?
    </tei:p>
    <tei:p>
     - Ako rozkážeš, pane, - prisvedčil veliteľ a odišiel. Odišiel, ale   nezadlho pricválal aj s družinou.
    </tei:p>
    <tei:p>
     - Čo je? - zvolal netrpezlivo Zubor, lebo si domyslel, že niečo   nie je v poriadku, keď nepriviedli ani starého, ani pannu.
    </tei:p>
    <tei:p>
     - Divná vec, pane, - vysvetľoval strážnik. - Došli sme dolu a   našli starostu, a jednako sme ho nemohli pojať na hrad. •
    </tei:p>
    <tei:p>
     - Nemohli? - vypleštil oči Zubor.
    </tei:p>
    <tei:p>
     - Nie, pane. Starosta sa dal prikovať ku skale. Nohy mu zvierajú   mocné kruhy prikuté ku skale. Nemožno ho pojať, iba ak by sme mu nohy   odťali.
    </tei:p>
    <tei:p>
     - Nohy odťať! - zvrieskol Zubor, ktorému zúrivosť schvátila aj   srdce aj rozum. - Nohy poodtínať a priviesť ho hneď! - vrieskal aj   vtedy, keď veliteľ so strážcami boli vybehli bránou z hradu.
    </tei:p>
    <tei:p>
     Nevydržal už Zubor v komnate. Zišiel do dvora, ale ani tam   neobstál. Prechodil sa skoro behom sem i ta.
    </tei:p>
    <tei:p>
     Ako ten čas pomaly beží! Kastelánovi sa zdalo, akoby boli uplynuli   celé hodiny, celé dni odvtedy, ako sa stratili vojaci. „Ej, Vachot,   takto sa porobilo! lietalo mu mysľou: „Nohy ti poodtínam, ale   devu dostať musím! Aj horšiu vec urobím, ak sa budeš   protiviť.
    </tei:p>
    <tei:p>
     Čo ako pomaly sa vliekol čas, jednako sa poslovia vrátili na hrad.   A zase bez starca i bez panny.
    </tei:p>
    <tei:p>
     Nečakali, kým sa divý kastelán začne vyzvedať, ale hneď   začali:
    </tei:p>
    <tei:p>
     - Pane, pane, nemohli sme, lebo sa starosta dal prikovať v páse o   skalu. Nemožno ho na hrad priviesť, iba ak by sme ho preťali vo   dvoje. A panna bez otca nepôjde.
    </tei:p>
    <tei:p>
     Vtedy Zubor zastal, akoby sa bol odrazu na skalu premenil. Z očí   mu skákali iskry, zuby zatínal od zlosti ako divý zver, potom začal   päste dvíhať k oblohe, hrozil komusi tým smerom, kde sa   rozprestierala rybárska osada, kde mal byť Vachotov domec.
    </tei:p>
    <tei:p>
     Nepovedal slovíčka, iba vybehol schodmi do hradu.
    </tei:p>
    <tei:p>
     Slnce zapadlo.
    </tei:p>
    <tei:p>
     Krvavými lúčmi farbilo múry hradu na červeno. Na červeno zafarbilo   aj skalu, na ktorej stál prikovaný starosta Vachot. Od rána bolo   ticho, akoby sa nebolo nič prihodilo ani v osade, ani na hrade. Iba   teraz, podvečer, sa zrazu otvorili dvere kastelánovej komnaty, kde   bol presedel celý deň i noc. Vyšiel kastelán, ale aký vyšiel!   Nehľadel ani napravo, ani naľavo, pohľad mal upretý na zem. V ruke   niesol veľkú kušu, na boku mu visel tulec so šípmi. Prostovlasý, s   vejúcou hrivou vyšiel na dvor a dvorom rovno na skalu pod hradom. Zo   skaly bolo vidieť rybársku osadu ako na dlani. Tam si zastal Zubor a   stál ako kamenný stĺp, dívajúc sa dolu na to miesto, kde stála   chalupa starostu Vachota.
    </tei:p>
    <tei:p>
     Zubor ho videl. Tak bolo, ako hovorili poslovia.
    </tei:p>
    <tei:p>
     Osada bola, ako bývala, ale mŕtva. Okolo rieky, vo dvoroch, na   ceste, v domoch - nikde nebolo badať jedinej živej duše. Akoby   strašná morová rana bola prešla touto zemou a zničila všetko, čo tu   bolo živé. Iba tamto na skale, kde stojí starostov domec, sa niečo   belie. Tam upieral oči divý Zubor. Dobre videl. Poznal starostu. Sedí   na skale, na nohách i okolo pása hrubé obruče, prikuté reťazami o   skalu.
    </tei:p>
    <tei:p>
     - Hej, starosta, Vachot, - zvolal mohutným hlasom Zubor, - ako si   mi to odkázal?
    </tei:p>
    <tei:p>
     Ozvena roznášala jeho hlas dolinou i dolu Hronom.
    </tei:p>
    <tei:p>
     - To som ti, hradný pán kastelán, odkázal, že ma živého stadiaľto   nedostaneš.
    </tei:p>
    <tei:p>
     - A tvoja biela dcéra, čo mi odkazuje? - zvolal Zubor.
    </tei:p>
    <tei:p>
     - Moje dieťa ostane so mnou!
    </tei:p>
    <tei:p>
     Stál Zubor na skale, stál a mlčal. Vari rozmýšľal, čo by mal   urobiť? Sotva, lebo odrazu pomaly dvíha veľkú kušu, nasadzuje šíp, a   potom znova volá:
    </tei:p>
    <tei:p>
     - Nech je po tvojom!
    </tei:p>
    <tei:p>
     Tetiva zazvonila, šíp vyletel ako víchrom nesený.
    </tei:p>
    <tei:p>
     No v tej chvíli vyskočila z rybárovho domca krásna rybárová dcéra.   Skríkla, hodila sa k otcovi. Vystrela biele ruky, akoby chcela   zachytiť šíp, aby neprenikol k Vachotovi.
    </tei:p>
    <tei:p>
     Zachytila ho.
    </tei:p>
    <tei:p>
     Zaryl sa jej hlboko do hrude.
    </tei:p>
    <tei:p>
     Padla bez jediného slova k otcovým nohám. Z rany sa pomaly   vylievala červená krv a stekala malým potôčikom do rieky.
    </tei:p>
    <tei:p>
     Ale čo sa to robí so Zuborom?
    </tei:p>
    <tei:p>
     Keď zazrel pannu, vypustil kušu z rúk a zamával nimi, akoby ju bol   chcel zachytiť. Pred očami sa mu zahmlilo, obkľúčila ho zvláštna   tma.
    </tei:p>
    <tei:p>
     Vtedy sa prvé kvapôčky nevinnej krvi stiekli s vodou Hrona.
    </tei:p>
    <tei:p>
     Vody rieky sa vzduli, narástli, čľapkali vysoko, až k nohám   kastelána. Boli krvavé, červené. A rástli a rástli.
    </tei:p>
    <tei:p>
     Ani sám nevedel, ako sa do nich zrútil.
    </tei:p>
    <tei:p>
     Zlý chýr má veľmi bystré nohy.
    </tei:p>
    <tei:p>
     Ráno sa roznieslo naširoko-ďaleko, čo sa stalo. I vrátili sa   rybári do starého sídliska. Našli starostu Vachota prikutého ku skale   a dcéru pri jeho nohách. Odniesli neboža, poroztínali obruče,   roztrhali reťaze. Ale starostovi nebolo pomoci.
    </tei:p>
    <tei:p>
     Iba toľko zašepotal vädnúcimi perami:
    </tei:p>
    <tei:p>
     - Naše práva som uchránil, seba som nemohol.
    </tei:p>
    <tei:p>
     Potom mu klesla hlava, oči sa zatvorili.
    </tei:p>
    <tei:p>
     A Hron tiekol, voda sa valila, vlnky šepotali. A šepotali, aj keď   pretekali okolo skaly, čo sa zrútila do vody a zahlušila divého   kastelána starého Zvolenského hradu.
    </tei:p>
   </tei:div>
   <tei:div type="chapter">
    <tei:head>
     Studňa lásky
    </tei:head>
    <tei:p>
     Na Trenčianskom hrade bolo všetko hore nohami. K hradnému pánovi   Štefanovi Zápoľskému došli hostia. Nie takí ako pred rokom, keď   prišlo veľké posolstvo poľského kráľa pre jeho sestru Barboru   Zápoľskú, ktorá sa mala stať poľskou kráľovnou. Dnešné posolstvo   roznášalo po krajine strašnú zvesť, že dolu na juhu krajiny sa začala   veľká vojna. Turci v neprehľadných húfoch sa valia do Uhorska a   treba, aby každý zemepán prispel pomocou.
    </tei:p>
    <tei:p>
     Treba zastaviť strašnú povodeň, ktorá hrozí zaliať celú krajinu   ohňom a mečom, biedou a slzami.
    </tei:p>
    <tei:p>
     Pravdaže, hradným pánom v zámkoch, postavených na skalách, na   nedostupných bralách, mocných a mohutných, nehrozilo také   nebezpečenstvo ako poddaným a mešťanom v malých dedinkách a   mestečkách. Títo znášali všetky hrôzy, ktoré turecké vojská, a najmä   martalovci, zberba, ktorá sa vliekla za riadnym vojskom, navyčíňali.   Nik nebol pred nimi istý či vo dne, či v noci. Akoby boli zo zeme   vyrástli, zjavovali sa tureckí jazdci a martalovskí lúpežníci,   prepadali nič netušiacich ľudí a krvou a ohňom zahospodárili hneď tu,   hneď tam. Ostávali po nich iba zhoreniská, ľudské mŕtvoly a   kaliky.
    </tei:p>
    <tei:p>
     Mocný oddiel vypravil trenčiansky pán proti Turkom. Viedol ho   mladý Zápoľský, ktorý mal pomáhať odrážať útoky a splácať krv krvou,   oheň ohňom, slzu slzou. Prešli dni, týždne, kým sa oddiel Zápoľského   dostal ďaleko na juh, až k hraniciam Bulharska, kde mal bojovať   spoločne s ostatným vojskom. A tak sa stalo, že jednej augustovej   noci prepadli Turci neďalekú osadu. Zápoľského oddiel hneď rušal na   pomoc. Zbadali Turci, že sa blíži vojsko, v okamihu vyprázdnili   dedinu a utekali k východu. Zápoľský sa poberal vzápätí za nimi,   sledujúc ich, ako sleduje jastrab svoju korisť, o ktorej bol   presvedčený, že mu nemôže uniknúť. Bolo skoro nad ránom, keď nadišla   chvíľa najpríhodnejšia na úder. Vojská sa zrazili. Zaštrngotali ťažké   husárske šable, zamihali sa fokoše hajdúchov, jazdci vyrazili ako   šípy a v okamihu rozbili turecký voj na drobné oddiely, ktoré alebo   dobíjali, alebo zajímali. Zničili celú vatahu, vedenú mladým, krásnym   agom, ktorému sa len horko-ťažko podarilo ujsť.
    </tei:p>
    <tei:p>
     Spokojný sa vracal mladý Zápoľský a spokojný posielal chytených   zajatcov pod silnou strážou hore, proti vode Dunaja a Váhu, na   Trenčiansky hrad.
    </tei:p>
    <tei:p>
     Veľká bola radosť na Trenčianskom hrade, keď táto nevídaná skupina   pochodovala na hrad. Zajatcov odviedli, ostatných sprievodcov   pohostili a počúvali divné príhody, ktoré zažili. Dlho do noci   svietili svetlá na hrade.
    </tei:p>
    <tei:p>
     No najväčšie prekvapenie prišlo ráno.
    </tei:p>
    <tei:p>
     Keď prezerali zajatých a vyšetrovali, aby vedeli o každom, ak by   prišlo k výmene alebo k vykupovaniu, zbadali, že pekný a urastený   podveliteľ voja nie je veliteľ.
    </tei:p>
    <tei:p>
     Nie veliteľ, ale veliteľka.
    </tei:p>
    <tei:p>
     Dôstojník, ktorého sa podarilo zajať, bola žena.
    </tei:p>
    <tei:p>
     Oddelili ju od mužov a predviedli pred hradného pána. Ženu, peknú,   bystrú, mladú a iste aj zo vzácnejšieho rodu, budú Turci hľadať. Bude   možné získať za ňu bohaté výkupné. Musia ju strežiť a starať sa o ňu,   lebo žena, ktorá sa nebála bojovať ako vojak, skrýva v hrudi smelé   srdce. Umienil si teda hradný pán, že ju budú zvlášť starostlivo   strážiť.
    </tei:p>
    <tei:p>
     Ale jeho úmysel pozmenila manželka.
    </tei:p>
    <tei:p>
     Keď uvidela zajatkyňu, dotiaľ prosila muža, kým jej nedal mladú   ženu za služobnicu.
    </tei:p>
    <tei:p>
     Tak sa dostala krásna Turkyňa Fatima do služieb trenčianskej   hradnej panej.
    </tei:p>
    <tei:p>
     Zajatkyňa akoby sa bola zmierila s osudom. Slúžila starostlivo,   ochotnejšie ako ostatné služobnice. Dňom i nocou bola hotová vyplniť   každý rozkaz svojej veliteľky. Pokorná, oddaná, tichá a milá skoro si   získala náklonnosť hradnej panej. Možno si, nešťastnica, myslela, že   takto skôr nadíde deň jej vyslobodenia.
    </tei:p>
    <tei:p>
     Voj agu Omara sa pozbieral len na druhý deň po bitke. No aký to   bol voj! Hore proti vode Dunaja sa poberal neveľký, ale mocný oddiel   do päťsto chlapov, a teraz ich zostala necelá polovica, aj to sú   mnohí doráňaní, dobití, na posmech sveta obrátení. Najhoršie, že idú   s prázdnymi rukami, bez koristi, bez zajatcov, bez spoľahlivých   správ. Každý vie, čo ich očakáva. Nadriadený sandžibeg nemá rád   výpravy, ktoré takto pochodia. Obyčajne to odnesie veliteľ. Ale voj   nemá ani veliteľa. Mladý, prudký, slepo odvážny aga Omar je v takom   položení, že sa v ňom sotva duša drží. Na dvoch koňoch je uviazaná   mocná široká plachta a v nej ako v kolíske leží sťa mŕtvy znamenitý   bojovník aga Omar.
    </tei:p>
    <tei:p>
     Keď videl, že padol do klepca, dal rozkaz, aby sa voj rozdelil a   každý sa zachraňoval na vlastnú päsť. Aj on odskočil s hŕstkou   verných a dostal sa z najhoršej trmy-vrmy. A keď si myslel, že je v   bezpečí, zahučal výstrel a zradná guľka ho zrazila z koňa. Vojaci ho   zachytili a vliekli ako kus dreva, kým sa nestratili očiam   prenasledovateľov. Len potom ho zložili a ošetrili, ako sa dalo;   zhotovili nosidlá a niesli ho takto, umierajúceho domov. Ale jedného   či dvoch nešťastí nie je dosť.
    </tei:p>
    <tei:p>
     Keď sa rozbitý voj zišiel, zbadali, že chýba aj krásna Fatima,   Omarova snúbenica, ktorá bola na výprave s ním. Vrátilo sa síce   niekoľko najodvážnejších z voja, že ju budú hľadať, ale nádej bola   ako hmla. Z oddielu, ktorý bol s ňou, sa nevrátil nikto. A tak ani   nemohlo byť ináč, ako že jazdci kráčali len nasilu, ubití,   skrúšení.
    </tei:p>
    <tei:p>
     Keď sa vrátili do tábora, uložili veliteľa a čakali, kedy sa   dostaví posol od pašu a vyzve veliteľov, aby podali správu o krvavom   nájazde. Pozvanie nedalo na seba dlho čakať. Prišiel posol a Omarov   zástupca, ktorý sa zachránil, sa pobral k pašovi.
    </tei:p>
    <tei:p>
     Paša sedel na mäkkej poduške, hlavu obalenú bielym turbanom,   odiaty v hodvábe, žul slnečnicové semená, každú chvíľu vypľúvajúc   šupiny. Najprv poprežúval, čo mal, a potom pokynul zástupcovi.
    </tei:p>
    <tei:p>
     - Hovor! - povedal krátko. Naisto už vedel o tom, aký osud stretol   Omarov voj, lebo zlý chýr sa vždy skôr roznesie než dobrý.
    </tei:p>
    <tei:p>
     - Zle sa nám povodilo, efendi, - začal zástupca.
    </tei:p>
    <tei:p>
     - Počul som, - zašomral paša namrzený.
    </tei:p>
    <tei:p>
     - Stratili sme polovicu voja.
    </tei:p>
    <tei:p>
     - A korisť?
    </tei:p>
    <tei:p>
     - Nijaká.
    </tei:p>
    <tei:p>
     Paša, pozrel na zástupcu udiveným pohľadom.
    </tei:p>
    <tei:p>
     - Zajatcov koľko?
    </tei:p>
    <tei:p>
     - Ani jeden.
    </tei:p>
    <tei:p>
     - Čo?! Korisť nijaká, zajatec ani jeden a voj spolovice vybitý   alebo zajatý! Kde máš veliteľa?
    </tei:p>
    <tei:p>
     - Možno je už u Alaha, - povedal chmúrno zástupca.
    </tei:p>
    <tei:p>
     Teraz paša zamĺkol. Pomaly sa zdvihol, vstal a tichým krokom sa   priblížil k zástupcovi. Bol nižší od neho, a keď mu chcel vidieť do   tváre, musel dvíhať hlavu ako malé decko.
    </tei:p>
    <tei:p>
     - Ako hovoríš? U Alaha?
    </tei:p>
    <tei:p>
     - Guľka mu prerazila hruď, ani neožíva, ani neumiera.
    </tei:p>
    <tei:p>
     Paša sklonil hlavu, zahľadel sa pred seba na krásny červený   koberec. Odrazu povedal:
    </tei:p>
    <tei:p>
     - Ak vyzdravie, pošlem mu zelenú šnúru.
    </tei:p>
    <tei:p>
     - Možno bude lepšie, lebo stratil aj Fatimu.
    </tei:p>
    <tei:p>
     Do pašu akoby bol nôž vrazil.
    </tei:p>
    <tei:p>
     - Aj Fatimu? - zasa sa zamyslel. Potom dodal: - Teda ho nechám   žiť, nech ho žiaľ zožiera horšie ako choroba, keď zahubil toľkých   udatných sultánových vojakov.
    </tei:p>
    <tei:p>
     - Nedalo sa, efendi, udrela na nás veľká presila.
    </tei:p>
    <tei:p>
     - Mali ste to vedieť. Mali ste ísť ako vlky, lebo vlka ťažko   zbadáš, a mali ste byť ako líšky, tú ťažko prekabátiš, a keď ste sa   do toho dostali, mali ste sa premeniť na levy, leva ťažko   premôcť.
    </tei:p>
    <tei:p>
     - Stalo sa, efendi. Na vojne to zavše takto príde. Šťastie ťa   opustí vo chvíli, keď ho práve najväčšmi potrebuješ. Aj s nami bolo   tak.
    </tei:p>
    <tei:p>
     Paša zdvihol ruku na znamenie, že končí rozhovor.
    </tei:p>
    <tei:p>
     Zástupca sa uklonil a vliekol sa k dverám. A vliekol sa i cestou   domov, kde ležal ešte stále bez vedomia nešťastný Omar.
    </tei:p>
    <tei:p>
     Pomaly, nekonečne pomaly sa míňali dni a ešte pomalšie noci.   Omarovo srdce chvíľami prestávalo biť, a potom sa znova strhávalo a   hýbalo život ďalej. Uplynul celý týždeň, kým Omar prvý raz otvoril   oči. Pery sa nepohli, z úst nevyšlo ani pol slovíčka, iba oči pozreli   navôkol, akoby boli niekoho hľadali. Potom sa znova zatvorili a Omar   stratil vedomie.
    </tei:p>
    <tei:p>
     Dostavili sa horúčky, v ktorých kričal, trhal obväzy, strhával sa   na lôžku, volal na priateľov, vyslovoval meno Fatimy, až žiaľ bolo   počúvať, a potom zasa upadol do hlbokého bezvedomia. No mladé mocné   telo premohlo smrť. Jedného dňa, keď uplynul celý mesiac od onoho   nešťastného dňa, zasa otvoril oči. Vtedy už nebolo v nich zlovestného   ohňa. Akoby zadivený sa obzeral, nevediac, čo sa s ním porobilo, kde   sa ocitol. Priateľ Hussein, ktorý bol v oddiele jeho zástupcom, si   prisadol k nemu. Hľadel starostlivo na Omara a čakal, kedy sa mu   otvoria ústa a vyrečie prvé slovo.
    </tei:p>
    <tei:p>
     Konečne ho vyriekol.
    </tei:p>
    <tei:p>
     - Fatima?! - zašepotali suché, spálené pery, oči ulipli na   Husseinovi.
    </tei:p>
    <tei:p>
     Hussein neodpovedal, len sklonil hlavu. Nemohol zniesť Omarov   pohľad.
    </tei:p>
    <tei:p>
     - Zahynula? - spýtal sa slabým hlasom Omar.
    </tei:p>
    <tei:p>
     Hussein pokrútil hlavou.
    </tei:p>
    <tei:p>
     - Horšie, Omar, - povedal. - Zajali ju. • • ,
    </tei:p>
    <tei:p>
     Obával sa, že Omar zasa vzkypí, že sa bude znova opakovať ošiaľ, v   ktorom sa zmietal, keď bol v strašných horúčkach. Nestalo sa tak.   Omar si len vzdychol, obrátil tvár k stene, a keď Hussein potíšku   vstal a naklonil sa nad neho, videl, ako mu z očí stekajú po tvári   veľké slzy.
    </tei:p>
    <tei:p>
     Odľahlo mu. „Dobre je, keď plače, pomyslel si.
    </tei:p>
    <tei:p>
     A Omar naozaj plakal.
    </tei:p>
    <tei:p>
     Jedného jesenného rána toho roku došli do Trenčína dvaja pocestní   na koňoch. Jeden bol v odeve majetného uhorského zemana, vo vysokých   žltých čižmách, v červených nohaviciach, v modrom krátkom dolománe,   vpredu husto zdobenom striebornými šnúrami, lemovanom bielou   kožušinou. Na hlave mal vysokú vakovitú čiapku, dolu obšitú hnedou   kunou s dlhými stuhami vzadu. Bol to urastený mladý muž s energickou   tvárou, v ktorej bol jasne zapísaný veľký smútok. Odev, pozlátené   ostrohy na čižmách i správanie dávali znať, že to nie je hocijaký   zeman. Tvár naznačovala človeka s pevnou, neoblomnou vôľou. Aj sluha   pripomínal sluhu dobrého a majetného pána. Červené safiánové čižmy,   belavé hrubé nohavice s rozparkami na oboch stehnách, zdobené jeleňou   kožou, priliehavý krátky fialový dolománik prepásaný opaskom, v   opasku zastoknuté vrecko, v ktorom takíto sluhovia nosili príbory pre   pánov. Na hlave mal čiapku podobnú pánovej, ale bez kuny. Hladko   oholený vyzeral omnoho mladší než jeho pán. Zosadli z mocných   jazdeckých koní a vošli do hostinca. Po dlhej ceste im dobre padol   oddych i občerstvenie.
    </tei:p>
    <tei:p>
     Medzi rečou sa mladý muž opytoval krčmára na hradného pána   Zápoľského, či je na hrade, aký je to pán, či do hradu neprivádzajú   tureckých zajatcov, kto je hradným kapitánom.
    </tei:p>
    <tei:p>
     Krčmár, vidiac, že má pred sebou bohatého šľachtica, ktorý ešte k   tomu platil čistým zlatom, ochotne odpovedal, na čo sa   vypytovali.
    </tei:p>
    <tei:p>
     Keď sa nasýtili, oddýchli si a uhasili smäd, upravili si odev a   vybrali sa na hrad. Šľachtic sa dal ohlásiť u pána Zápoľského. Ten   bol ozaj na hrade a kázal priviesť neznámeho cudzinca.
    </tei:p>
    <tei:p>
     Trochu ho zvedavosť pochytila, keď uvidel ohláseného príchodzieho.   Čo asi chce? Mnoho ľudí sa obracalo na hrade, s mnohými záležitosťami   prichodili, jednako dnes mal Zápoľský zvláštny pocit. Niečo mu dávalo   tušiť, že tento cudzinec neprichodí s obyčajnou vecou.
    </tei:p>
    <tei:p>
     - Som aga Omar, - predstavil sa neznámy.
    </tei:p>
    <tei:p>
     Zápoľský, nechtiac, trochu cúvol. Ak neznámy pravdu hovorí, potom   je Turek, teda podivný hosť, akí sa veľmi zriedka obracali na   hrade.
    </tei:p>
    <tei:p>
     - Teší ma, - zahovoril neurčito Zápoľský. - Čomu mám pripísať vašu   návštevu? - vyzvedal sa.
    </tei:p>
    <tei:p>
     - Rád by som, pane, vykúpiť alebo vymeniť zajatcov.
    </tei:p>
    <tei:p>
     Teraz grófova tvár ožila. Bol si nacistom s účelom nezvyčajnej   návštevy. Trochu mu bolo čudné, že aga došiel sám, osobne, bez   oznámenia a vyjednávania. Tomu, že je odetý na uhorský spôsob, sa   nečudoval, časy boli nebezpečné, takto bolo istejšie cestovať. Bolo   zvykom, že sa zajatci vykupovali alebo vymieňali. Naisto medzi   Turkami, ktorých má Zápoľský na hrade, bude niekoľko významnejších   ľudí.
    </tei:p>
    <tei:p>
     - Môžete sa, aga, obrátiť na môjho kastelána a kapitána, ukážu vám   zajatcov. Potom sa pozhovárame.
    </tei:p>
    <tei:p>
     Predviedli teda agu Omara ku kastelánovi, ktorý poslal po hradného   kapitána. Pobrali sa k zajatcom. Stáli už pripravení na nádvorí   hradu, túžobným zrakom sledovali Omara a čakali, na ktorého padne   šťastný lós a vyslobodí ho zo zajatia. No Omar len prechodil pohľadom   z jedného na druhého, tu i tam niečo prehovoril po turecky, ale   neoznačil ani jedného. Zrejme ten, ktorého hľadal, nebol medzi   nimi.
    </tei:p>
    <tei:p>
     - Viacej zajatcov nemáte? - obrátil sa ku kastelánovi.
    </tei:p>
    <tei:p>
     - Všetci sú tu, aga, - odpovedal kastelán úctivo.
    </tei:p>
    <tei:p>
     Aga len pokrútil pochybovačne hlavou a vrátil sa k hradnému   pánovi.
    </tei:p>
    <tei:p>
     - Tak našli ste, čo hľadáte? - privítal ho gróf.
    </tei:p>
    <tei:p>
     - Nie, pane, - odpovedal bledý aga. - Niet ho medzi tými, ktorých   ste mi ukázali. Iba ak máte ešte iných.
    </tei:p>
    <tei:p>
     - Nie, nemám, aga, nemám, - povedal gróf. Na konci vety trochu   zaváhal. - Iba ak . . . Počkajte ... - povedal a zamyslel sa.
    </tei:p>
    <tei:p>
     Aga bystro pozrel na Zápoľského.
    </tei:p>
    <tei:p>
     - Mám ešte jedného, - povedal po chvíli gróf. - Ale je to žena.   ......
    </tei:p>
    <tei:p>
     - Žena, hovoríte, pane? - sotva vedel udržať ohromné vzrušenie   Omar. - Mohli by ste mi ju ukázať?
    </tei:p>
    <tei:p>
     Gróf zaváhal, no potom sa rozhodol. Niečo povedal kastelánovi a o   chvíľu stála v izbe zajatkyňa Fatima.
    </tei:p>
    <tei:p>
     Ako ju aga Omar zazrel, zaklátil sa, že ho sluha musel zachytiť,   aby nespadol. V očiach mu horela neskonalá láska, pery sa mykali,   akoby proti pánovej vôli chceli vyrieknuť utajované slová. Musel ich   však udusiť, lebo kým bola Fatima zajatkyňou hradného pána, bola aj   jeho majetkom. Omar nechcel ani najmenším znamienkom dať najavo, čo   sa v ňom odohráva.
    </tei:p>
    <tei:p>
     Aj zajatkyňa tu stála nemá, akoby z mramoru vykresaná. Stála len   chvíľočku, iba čo sa jej pohľad stretol so snúbencovým, potom ju   odviedli. Srdce jej prudko bilo a strašne ju tiahlo k Omarovi. Ale   nemohla k nemu, je zajatkyňou, je majetkom pani Zápoľskej.
    </tei:p>
    <tei:p>
     - Tak čo, aga? - opýtal sa Zápoľský, keď sa Fatima vzdialila.
    </tei:p>
    <tei:p>
     - Ona, pane, - odpovedal temným hlasom Omar.
    </tei:p>
    <tei:p>
     Zavládlo mŕtve ticho, akoby aj jeden, aj druhý boli celkom   stratili niť hovoru. Prvý sa spamätal Omar.
    </tei:p>
    <tei:p>
     - Čo žiadate za ňu, pane? ,
    </tei:p>
    <tei:p>
     - Ťažko mi ustáliť cenu, aga, daroval som ju manželke.
    </tei:p>
    <tei:p>
     - Dám dvadsaťnásobný počet vašich zajatcov.
    </tei:p>
    <tei:p>
     - Nepotrebujem, sedliakov mám nadostač. A potom, čo s nimi? Vrátia   sa ako tône, sotva nohy vlečú za sebou, polovička ich za pol roka   zahynie. Mal by som iba škodu. Nechcem zajatcov.
    </tei:p>
    <tei:p>
     - Zlatom ju odvážim, - šibol Omar pohľadom na Zápoľského.
    </tei:p>
    <tei:p>
     Tomu zaihral na perách pohrdlivý úsmev.
    </tei:p>
    <tei:p>
     - Zlata mám, koľko chcem, - povedal krátko.
    </tei:p>
    <tei:p>
     - A čo nemáš, pane? - spytoval sa už v zúfalstve Omar, lebo cítil,   že sa s ním magnát len poihráva.
    </tei:p>
    <tei:p>
     - Čo nemám? - hovoril pomaly Zápoľský a spomínal. - Čo nemám? Čo   nemám? - opakoval už po tretí raz. Odrazu mu niečo vhuplo do hlavy. -   Vody nemám, aga. Vody nemám na tejto skale.
    </tei:p>
    <tei:p>
     Omarovi nová nádej zasvietila v tvári.
    </tei:p>
    <tei:p>
     - Teda vodu by si chcel? - odvisol na Zápoľskom.
    </tei:p>
    <tei:p>
     - Vodu, - rozhodol Zápoľský. - Stvor mi tu vodu, a dám ti   zajatkyňu.
    </tei:p>
    <tei:p>
     Omar mlčal, len sa díval na Zápoľského, či azda nežartuje, ale keď   videl vážnosť v jeho tvári, rozhodol sa aj on.
    </tei:p>
    <tei:p>
     - Prijímam, pane. Ak mi vydáš zajatkyňu, budeš mať vodu na   skale.
    </tei:p>
    <tei:p>
     Teraz zasa Zápoľský zaváhal. I zadivil sa, ale Omar hovoril takým   hlasom a tónom, ktorý vylučoval každú pochybnosť, že by neurobil, čo   sľubuje.
    </tei:p>
    <tei:p>
     - Dobre, prijímam i ja. Ak stvoríš na skale vodu, dostaneš, po čom   ti srdce túži.
    </tei:p>
    <tei:p>
     Omar sa uklonil a odišiel.
    </tei:p>
    <tei:p>
     Keď potom znova stál so sluhom pod trenčianskou skalou, dlho   hľadel na mohutné bralá, na mocné bašty, a potom mu pohľad spočinul   na rieke, čo sa ako strieborná stuha vinula okolo úpätia vrchu, na   ktorom stál mohutný hrad.
    </tei:p>
    <tei:p>
     Dlho tak obzeral hneď bralá, hneď rieku, nakoniec vysadol na koňa   a dal sa skokom do mesta.
    </tei:p>
    <tei:p>
     Na múroch Trenčianskeho hradu posedával kŕdeľ havranov. Jeseň sa   už tvrdo zahryzla do polí a čierne vtáky nezvratne veštili príchod   novej zimy. Posedávali a krákali trúchlivo a smutne.
    </tei:p>
    <tei:p>
     Jedného dňa čierne vtáky ustrašene vzlietli.
    </tei:p>
    <tei:p>
     Lietali, lietali a krákali.
    </tei:p>
    <tei:p>
     Udivene krákali o tom, že na Trenčiansky hrad prišla skupina ľudí   a uvelebila sa na hrade. A toho rána, okolo Martina, uvideli čierne   vtáky nezvyčajnú vec. Cudzinci začali do skaly rúbať čakanmi.   Zazvonila oceľ, zaštrngotali lopaty. Aga Omar stál nad miestom, kde   mala byť studňa, obracal sa tvárou k východu, vzdychal k Alahovi,   ktorý mu mal v núdzi pomôcť.
    </tei:p>
    <tei:p>
     Zahľadel sa aj na hradné múry nad ním v nádeji, že uvidí tú, pre   ktorú sa dal do toho strašného a neistého zápasu so skalou. On zaťal   prvý raz do zeme a za ním sa pustili do roboty ľudia, ktorí prišli s   ním. Najprv sa len tu i tam stretli so skalou, ale ornice bolo na   trenčianskej skale veľmi, veľmi málo. Ľahko sa ňou prerýpali na   skalu. Na nej zazvonili čakany, až iskry fŕkali.
    </tei:p>
    <tei:p>
     Tých sa staré havrany poľakali a rozlietali sa z toho miesta na   všetky strany.
    </tei:p>
    <tei:p>
     - Na ťažkú úlohu si sa dal, aga, - zahovoril starec, opálený   slnkom, ošľahaný vetrom, zocelený robotou. Naisto skúsenosti a tvrdý   život postriebrili jeho hlavu, lebo nebol oholený na turecký spôsob   ako ostatní. Husté šediny mu viseli až na plecia. Jeho ruky boli ako   stroje, isto brali do ruky to čakan, to špiciak, to klin alebo   kladivo. Tento človek sa iste najlepšie rozumel do roboty, ktorú   práve začali.
    </tei:p>
    <tei:p>
     - Viem, viem, starý, ale čo je toto všetko proti tomu, čo touto   robotou dosiahnem! Hlavné je, aby sme došli k cieľu.
    </tei:p>
    <tei:p>
     Starý pokýval hlavou a udrel do skaly.
    </tei:p>
    <tei:p>
     - Veríš, že sa dobijem k vode? - opýtal sa ho po chvíli Omar.   Starec sa oprel o čakan a zadíval sa dolu, kde tiekla rieka.
    </tei:p>
    <tei:p>
     - Verím, aga, ale musíme sa prebiť dolu pod úroveň rieky, -   ukazoval na vodu.
    </tei:p>
    <tei:p>
     Po Omarovej tvári prebehol ťienik. Vedel to, ale nijako sa ho pri   myšlienke na robotu a čas nezmocňovalo zúfalstvo alebo pochyby.
    </tei:p>
    <tei:p>
     - Neobanuješ, že si sa dal so mnou, - dodal.
    </tei:p>
    <tei:p>
     Družina poväčšine pracovala mlčky. Prvý deň ich bolo všetkých   vidieť, na druhý deň im už len hlavy trčali zo zeme. Tretí deň zmizli   pod zemou. Potom postavili nad otvor vrátok, polovica pracovala,   polovica oddychovala. Časť pracovala dňom, časť nocou. I prileteli   havrany znova a hľadeli z hradných múrov na čudných ľudí i na ich   čudnú robotu.
    </tei:p>
    <tei:p>
     - Ľaľa, aga, havrany, čierne vtáky, - ukázal jeden kopáč na   vtáky.
    </tei:p>
    <tei:p>
     - Nedobrá vec, keď krákoria, pane, - dodal druhý.
    </tei:p>
    <tei:p>
     Omar sa usmial.
    </tei:p>
    <tei:p>
     - Nemôže byť horšie, než je, Ali. Nemôže byť smutnejšie ... -   dodával a díval sa hore na hradby.
    </tei:p>
    <tei:p>
     Jeho pohľad prechodil od okna k oknu, ale nikde sa nezastavil. V   jeho oku nezasvietila iskra. Okná boli prázdne, ako slepé.
    </tei:p>
    <tei:p>
     Cing, cing, štrkotali nástroje na skale.
    </tei:p>
    <tei:p>
     A zavše vyskočila pri udretí taká iskra, že jasnejšie osvietila   vnútrajšok diery ako lojový kahanec, ktorý visel na skalnej stene a   matne osvetľoval ľudí i nástroje.
    </tei:p>
    <tei:p>
     Na hradbách smutne krákali vtáky.
    </tei:p>
    <tei:p>
     Utekali dni, míňali sa, minulo sa leto i jeseň a prichodil koniec   zimy.
    </tei:p>
    <tei:p>
     - Havrany krákajú, - povedal raz ktorýsi kopáč.
    </tei:p>
    <tei:p>
     - Neboj sa, nezadlho príde jar, slnce rozoženie mraky, pochová   snehy a splaví dolu do Dunaja. I havrany rozplaší. Sláviky sa vrátia   a zaspievajú v rozkvitnutých kriakoch. Možno vtedy aj moja hrdlička   zahrkúta radostne ... - hovoril Omar s horiacimi očami, lebo obraz, o   ktorom hovoril, mal jasne pred sebou.
    </tei:p>
    <tei:p>
     Minul sa už skoro celý rok a Omarova družina sa čoraz hlbšie a   hlbšie zarývala do skaly. Nad nimi revali divé zimné fujavice, ale   ľudia nepúšťali z rúk čakany a špiciaky, drvili skalu, lámali ju a   rozširovali a hĺbili jamu. Ale voda sa neukazovala.
    </tei:p>
    <tei:p>
     - Suchá skala? - opytoval sa Omar zakaždým, keď odvalili   mohutnejší balvan a zdvihli ho v mocnom koženom vaku, zavesenom na   povraze, okrútenom na valci vrátka.
    </tei:p>
    <tei:p>
     - Ešte suchá, aga, - odpovedal starec znalý tejto roboty. - Ešte   nečakaj vodu, musíme sa aspoň dva razy tak hlboko vnoriť do hlbiny,   ako sme. Potom budeme mať istotu.
    </tei:p>
    <tei:p>
     - Jednako je možné, že aj skôr narazíme na prameň, - nádejal sa   Omar.
    </tei:p>
    <tei:p>
     - Ak jestvujú zázraky na zemi, potom možno, ale mne sa pozdáva, že   je táto skala úplne bez vody. Smädná je to zem, aga. Tu prichodí voda   alebo zhora, alebo zdola od rieky, - vysvetľoval starý skúsený   kamenár.
    </tei:p>
    <tei:p>
     Omar to už mnoho ráz počul, ale čože boli tieto slová proti jeho   viere, že dostane zo skaly vodu!
    </tei:p>
    <tei:p>
     Jedného dňa, keď sa prvý rok obracal, došiel k studni aj hradný   pán, ktorý sa práve vrátil z dlhej cesty.
    </tei:p>
    <tei:p>
     - Ešte stále hľadáte? - popýtal sa trochu sklamaný Omara.
    </tei:p>
    <tei:p>
     - Ako vidíš, pane, - odvetil Turek krátko.
    </tei:p>
    <tei:p>
     - Voda na tejto skale je veľmi vzácna, pane, - zamiešal sa do   hovoru starec-kamenár, ktorý práve oddychoval.
    </tei:p>
    <tei:p>
     - Strašná je to hlbočina, - nazeral hradný pán do vykopanej   šachty. Starec-kamenár sa usmial. .•
    </tei:p>
    <tei:p>
     - Ani spolovice nie je taká, ako bude, pane.
    </tei:p>
    <tei:p>
     - Napokon zaklope až na brány pekla, - podotkol i žartom i vážne   hradný kastelán.
    </tei:p>
    <tei:p>
     - Aj keby mi prichodilo peklom sa prerúbať, musím dostať vodu,   pane! - zahovoril Omar.
    </tei:p>
    <tei:p>
     - Počuješ, pane! - zamiešal sa do rozhovoru mních, čo žil na hrade   a tiež tu bol s hradným pánom. - Keby bol veriaci, patrilo by sa ho   zatvoriť do hladomorne, lebo je to rúhavá reč.
    </tei:p>
    <tei:p>
     Omara sa nedotkli tieto slová. Možno im nerozumel, možno si ich   nevšimol.
    </tei:p>
    <tei:p>
     - Kto sa dostane z pekelných plameňov? - hrozil mních.
    </tei:p>
    <tei:p>
     - Zahasíme ich potom, ktorý sa z nás leje pri ťažkej robote, -   prehovoril vážne starec-kamenár.
    </tei:p>
    <tei:p>
     - Nové rúhanie, pane. Ak je starec kresťan, treba ho hodiť do   hladomorne, ak pohan, ohňom páliť! - horšil sa mních.
    </tei:p>
    <tei:p>
     Zápoľský sa usmial.
    </tei:p>
    <tei:p>
     - Nechaj ich, mních, na týchto ľudí sa naša moc nevzťahuje. Ide o   mnoho i mne, i jemu, - ukázal na Omara. - Ak dostane vodu, dostane aj   bielu pannu. Ak nedostane, odíde bez nej a panna zvädne v hradných   múroch.
    </tei:p>
    <tei:p>
     S tým opustil Omara i jeho ľudí.
    </tei:p>
    <tei:p>
     Prechodil tretí strašný rok.
    </tei:p>
    <tei:p>
     Ťažko bolo vidieť mihotavé svetielko na dne studne a ťažko bolo   zbadať i drobuškú hviezdičku z jej dna. A jednako tam Omarovi ľudia   rúbali skalu.
    </tei:p>
    <tei:p>
     A vodu ešte nemali.
    </tei:p>
    <tei:p>
     Ale starec-kamenár akoby bol niečo tušil. Bol nepokojný,   nevzďaľoval sa zo studne, zakaždým, keď odvalil kameň, starostlivo   prezeral pôdu pod ním.
    </tei:p>
    <tei:p>
     Doteraz boli kamene suché a studené. Suché a studené ako srdce   hradného pána, ktorý vedel, ako Fatima túži po slobode, ako túži   aspoň na chvíľočku uvidieť Omara, ako ju hradné ovzdušie ubíja, ako z   jej líc vyčerpáva zdravú červeň, ako pomaly vädne prameň jej   životného toku.
    </tei:p>
    <tei:p>
     Na Trenčianskom hrade boli dve skaly. Jedna nad riekou, tá niesla   na sebe mohutný hrad. Nevydávala vody. Druhá skala bola uložená v   hrudi pána tohto hradu a nedávala ani trochu potechy krásnej Fatime   ani sužovanému Omarovi.
    </tei:p>
    <tei:p>
     Konečne jedného večera, keď dohárali posledné dni tretieho roku   roboty, odvalil sa na dne studne veľký balvan. Keď posvietili na   priehlbinku pod ním, zbadali navlhnutú skalu a v najnižšom mieste   priehlbinky sa ligotal tenučký, nepatrný, maličký vlások. Tenučký,   maličký, nepatrný, ale jednako to bola voda.
    </tei:p>
    <tei:p>
     - Voda! Voda! - skríkli kopáči.
    </tei:p>
    <tei:p>
     - Voda! Voda! - kričal Omar ako šialený a objímal starca-kamenára   i všetkých, ktorí stáli okolo.
    </tei:p>
    <tei:p>
     - Voda! - prisvedčil aj starec-kamenár.
    </tei:p>
    <tei:p>
     To slovo sa roznieslo z hlbiny na zem a ako hrom otriaslo celým   hradom. Ľudia sa zbehávali k studni a hovorili:
    </tei:p>
    <tei:p>
     - Voda! Voda!
    </tei:p>
    <tei:p>
     Aj dolu do mesta sa rozniesla zvesť, že na hrade, hore na hrade,   hore na skale našli vodu. Uvzatý Turek prekopal sa do takej hlbiny,   že prišiel na vodu.
    </tei:p>
    <tei:p>
     Každý sa tešil, lebo počas nebezpečenstva chránili múry nielen   hradných, ale aj mešťanov. Lež doteraz bolo tu nebezpečenstvo z   nedostatku vody. Teraz už nebude. Turek vykopal studňu, treba sa   radovať a tešiť.
    </tei:p>
    <tei:p>
     Jednako bol na hrade niekto, komu sa tvár nerozjasnila nad touto   zvesťou.
    </tei:p>
    <tei:p>
     Fatima.
    </tei:p>
    <tei:p>
     Zápoľský nezradil Omarovi pravdu. Nezradil, ako z líc panny mizne   zdravá červeň, ako pomaly chradne a stáva sa iba tieňom toho, čím   bola, keď došla na hrad. Keď sa k nej dostala zvesť o vode, ani sa   nezarmútila, ani sa nepotešila. Okolo nej sa rozprestrela podivná   šedivosť, cez ktorú neprenikol do jej srdca ani najmenší lúčik   radosti, že Omar zvíťazil nad skalou. Neprenikol a nezapálil jej   srdce.
    </tei:p>
    <tei:p>
     Omarova robota sa teraz celými skokmi pohýnala dopredu. Keď   pominul tretí rok a čas sa zahryzol do štvrtého, predstúpil pred   hradného pána a povedal:
    </tei:p>
    <tei:p>
     - Pane, chcel si mať vodu, máš ju!
    </tei:p>
    <tei:p>
     Hradný pán povedal potichu:
    </tei:p>
    <tei:p>
     - Ty si chcel pannu, máš ju! - Ukázal na dvere za sebou.
    </tei:p>
    <tei:p>
     Omar vošiel.
    </tei:p>
    <tei:p>
     A keď prekročil prah a zazrel Fatimu, ostal stáť na prahu ako   skamenený. Fatima, ktorá sa mala teraz vrátiť s ním medzi biele múry   mesta pri mori, ta, kde slnce hreje a nad zemou šuchocú listy večne   zelených paliem, ležala na lôžku bledá, meravá ...
    </tei:p>
    <tei:p>
     A bez života.
    </tei:p>
    <tei:p>
     Omar len zalomil ruky a hodil sa na zem.
    </tei:p>
    <tei:p>
     A plakal mladý junák, horko plakal.
    </tei:p>
   </tei:div>
   <tei:div type="chapter">
    <tei:head>
     Hudcov vrch
    </tei:head>
    <tei:p>
     Tento Hudcov vrch vám vyzerá, akoby sa boli naň hory nahnevali a   vystrčili ho zo svojho lona. Akoby bol dakedy niečo vyparatil, nejaké   pochabstvo vyviedol a hora-mať ho chytila za golier a vyhodila,   nezbedníka, predo dvere. Ale nie celého. Len polovička ho trčí z hory   a akosi udivene hľadí okolo seba. No zato si nikde tak neoddýchneš   ako na tejto vystrčenej polovici Hudcovho vrchu. Mach tu rastie taký   ako nikde v chotári. Skoro po kolená sa doň zaboríš, a keď sa   vyvalíš, na nijakej posteli sa ti tak mäkko nebude ležať.
    </tei:p>
    <tei:p>
     Nuž takýto je Hudcov vrch.
    </tei:p>
    <tei:p>
     Vrch a okolo neho lúčiny i oráčiny, na ktorých dorastie žito a raž   ako hodný chlap. A dobre by všetko bolo, keby sem nechodili diviaky   gazdovať. Ale toto je vari tiež pekné. Keď sa naplní mesačná tvár,   vidíš pred sebou všetko ako na dlani. Môžeš sa stretnúť s kŕdlikom   diviakov, a to je veru vzácna vec. Alebo si popasieš oči na kŕdliku   krásnych srncov, čo sa večerom alebo včasným ránom tu na lúčinách   popásajú. No môžeš vidieť aj mohutného jeleňa, keď sa príde popásť do   zeleného ovsa.
    </tei:p>
    <tei:p>
     Veľmi rád chodím na Hudcov vrch. A neraz som už tak rozhutoval:   prečo sa vlastne tento vrch volá Hudcov? O hudcoch tu ani chýru ani   slychu. Nič som o nich dosial nepočul. Iba o sebechlebských, ale   kdeže sú Sebechleby od Hudcovho vrchu?! Tí síce chodievali ďaleko   vyhrávať. Na Sitno, do Štiavnice zašli, a možno aj na Žakýlskom zámku   vyhrávali, keď tu ešte žil pán Tobiáš Žakýlsky. Ale na Hudcovom vrchu   neboli. A darmo som premýšľal, nedostal som sa nikam.
    </tei:p>
    <tei:p>
     Jednako som sa dozvedel.
    </tei:p>
    <tei:p>
     Totiž, keď som raz zasa prišiel na Hudcov vrch, bola kosba práve v   najlepšom prúde. No a vtedy tu býva celá dedina. Pobral som sa na   svoje miestečko a vidím, že nie je pusté. Našiel som tu sedieť deda   Kašiara-Poudruhého. Zazrel som ho a hovorím:
    </tei:p>
    <tei:p>
     - Pozdravbože, dedo!
    </tei:p>
    <tei:p>
     - Aj vás, aj vás, pán rechtor, - odpovedá trasľavým hlasom.
    </tei:p>
    <tei:p>
     - Akože sa, ako ... - chcem povedať „mávate, ale dedo už   vraví:
    </tei:p>
    <tei:p>
     - Pobiede, pán rechtor, pobiede. Rokov pribúda, neubúda. Sotva ja   už prídem na tieto miesta.
    </tei:p>
    <tei:p>
     - Ale, ale, - prehováram deda, - dobre vy ešte na takto rok sem   pobežíte.
    </tei:p>
    <tei:p>
     - Rád by som, rád, - zakýva dedo hlavou.
    </tei:p>
    <tei:p>
     Vidím, zapekačka trčí z dedovho vrecka. Ktovie, či má čo do nej .   . . Vyberám cigarku, ale dedo si nezvykol na cigarky. No môj nožík   pretvorí vo chvíľočke cigaru na hŕbočku tabaku. Vysypem ho do dedovho   vrecka. Dedo sa potešil. Veselšie hovorí a pchá tabak do zapekačky.   No nezapeká ju ako kedysi za svojej mladosti, lebo mu už vytŕčam svoj   zapaľovač, a o chvíľu dedo pufká voňavý tabak a veselšie sa obzerá   okolo.
    </tei:p>
    <tei:p>
     A tu, ani sám neviem ako, len nadhodím.
    </tei:p>
    <tei:p>
     - Ba počúvajte, dedo Kašiar, prečo tento vŕšok zovú Hudcov?
    </tei:p>
    <tei:p>
     - Boh sám vie, - odtušil.
    </tei:p>
    <tei:p>
     Ani tento človek nevie, hútam sklamaný.
    </tei:p>
    <tei:p>
     Ale dedo ma poteší.
    </tei:p>
    <tei:p>
     - Čosi som bol počul od svojho deda, - zahovoril, - ale to bolo   veľmi dávno.
    </tei:p>
    <tei:p>
     - Už ste hádam aj zabudli, - narážam.
    </tei:p>
    <tei:p>
     - Čosi sa zabudlo, čosi ostalo, ale ktovie, či to pravda bola,   keď, ako hovorím, dávno to minulo ...
    </tei:p>
    <tei:p>
     - A čo také? - vyzvedám sa.
    </tei:p>
    <tei:p>
     - To, že tu naozaj býval hudec ... a znamenitý.
    </tei:p>
    <tei:p>
     - Tak?
    </tei:p>
    <tei:p>
     - Hej, môj dedo neraz spomínal, ale to vraj stál ešte hore nad   Plesom hrádok, nie hŕba rumov, zarastených machom ako dnes.
    </tei:p>
    <tei:p>
     - Aha. Pravdaže to dávno bolo . . . Jednako, povedzte, dedo, čo si   pamätáte. Ľahnem si takto a budem sa dívať do neba a vy rozprávajte .   . .
    </tei:p>
    <tei:p>
     Dedo sa usmial a začal. A naozaj mu v pamäti utkvelo viacej, než   som sa nazdával.. .
    </tei:p>
    <tei:p>
     <tei:hi>
      NA HUDCOVOM VRCHU
     </tei:hi>
    </tei:p>
    <tei:p>
     Sedel bača Babic na kopci a obzeral sa po horách. Dolu pod jeho   nohami boli rozostreté zelené lúčiny. Tu i tam stál osamotený strom.   Dub alebo divá čerešňa. A okolo potom samá hora, čo sa trhala len   tam, kde sa jej chrbát prelamoval do Hrona. Iba keď bača Babic hlavu   obrátil a pozrel trhlinou medzi stromami, videl na kopci Žakýlsky   hrádok. A ani nie celý, ani pol, len malá vežička trčala k nebu. Ale   málo sa v tie strany bača obzeral. Veď čože by aj? Ak potreboval pán   Tobiáš jarku, dve alebo aj tri, poslal sluhu Vavrinca a ten povedal   bačovi. A Babic už poznal svoje stádo, vedel, ktorá jarka bude   najlepšia, aby pán Tobiáš nemraštil tvár a nezlorečil. Veď nešlo ani   tak o baču, ale tí tam na hrade i v dedinkách sa zle mali, keď sa pán   Tobiáš nahneval. A tak posielal bača také, aké veru neposlal svojmu   pánovi ani jeden bača naširoko-ďaleko.
    </tei:p>
    <tei:p>
     Teraz nemyslel bača na to. Jar sa utešene rozvila a teplo bolo ako   za pokročilého leta. Sedel teda a pásol si oči na utešenej kráse, čo   sa rozostierala okolo. Lebo darmo kto čo hovoril, bača Babic mal len   hory a nič iné na svete. No a ešte vnuka Valenta.
    </tei:p>
    <tei:p>
     Ovce sa zavše rozlezú a hodní psi zurvalci odháňajú ich, keď   daktorá odbočí. Bača len zahvizdne, psi poskočia a zastanú. Vzpriamia   hlavy, strihnú ušami a múdro hľadia zďaleka na baču. Bača len zavolá:   - Aha ju! To je ona! Nože ju! - A šibne palicou v tie strany, kde   nechce mať ovce. Ostatok už urobia psi. No teraz ovce spokojne sa   pasú a psi ležia neďaleko baču. Tu i tam daktorý zavrčí zo sna,   chňapne po muche, čo mu na nos sadla, pootvorí jedno oko, pozrie na   baču, a potom vydýchne a spokojne leží.
    </tei:p>
    <tei:p>
     Tamdolu pri ovciach je ešte niekto.
    </tei:p>
    <tei:p>
     Nebodaj bačov vnuk Valent.
    </tei:p>
    <tei:p>
     Veru. Prielohmi sa akosi netrebne pletie muzika. Chvíľu akoby sto   múch dudlalo, potom akoby malé decko zvriesklo, a zas huk a zas   vresk. Potom sa ťažko, potkýnavo vypletie z toho jasnejší hlas. Bača   počúva. Zrak zabodol dolu, ale myseľ je pri muzike. To gajdy v rukách   muzikanta, ktorý má ešte drevené prsty, lebo, ako som povedal, nôta   sa netrebne z tohoto mrmotu rodí.
    </tei:p>
    <tei:p>
     Jednako sa bača usmieva.
    </tei:p>
    <tei:p>
     To Valent skúša na jeho gajdách. Veď čože má chlapča medzi týmito   horami?
    </tei:p>
    <tei:p>
     Hory, ovce, samota. Nech si teda vyhráva. Dakedy sa samota zunuje   a žiada sa ti s niekým prehovoriť. No akože si so stromami, s týmito   nemými tvormi, pohovoríš o svojich starostiach? A gajdy? Hej,   zavzdychol si bača. Vie on dobre, ako si poľahčoval, keď ho kríže   navštívili, keď nemal nikoho, len malého Valenta, ktorý ešte nevládal   na nohách stáť a len sa váľal okolo jeho nôh. Vtedy ho uspával, aj   sám sa tešil, i vnuka prechovával muzikou. Na gajdách si prehrával a   dieťa akoby ho bolo rozumelo. Malý Valent prestal nariekať a veľké   zaslzené oči upieral na jeho hučiaci nástroj. A počúval, akoby bol   piesni, čo dedo vyhrával, rozumel.
    </tei:p>
    <tei:p>
     Teraz je už Valent hodný parobok. Taký, že ľahko steperí dedove   gajdy z police a pokúša sa nafúkať temlov. A starý Babic, aký bol,   taký bol muzikant, jednako nemôže zaprieť, že to chlapčisko, Valent,   veru obratne berie nástroj do rúk. Chlipák posadí medzi pery a dúcha,   a pritom sotva zbadáš, že naduje líca. No Valent má zdravé pľúca a   temlov je na štyri-päť fukov nadutý ako mech. Huk si prehodí na plece   a skusuje. Ide mu to. Pravda, iba takto ako teraz. Len ho počuť, ale   starý Babic vidí, ako kladie prsty na dierky, ako vie, kedy sfučať,   kedy lakťom pritlačiť, aby sa huk hlasnejšie ozval. A ešte pri   začiatku zvrieskne píšťala, ako keď mačke na chvost stúpiš, ale potom   sa pieseň vypletá spod prstov šuhaja a zuní, preskakuje nôta, že sa   veru dedovo srdce plní radosťou.
    </tei:p>
    <tei:p>
     Tak aj teraz.
    </tei:p>
    <tei:p>
     - Má ešte drevené prsty, - hundre si do fúzov, ale na tvári   vidieť, ako sa mu chlapcove pokusy pozdávajú. Počúva a tu i tam   potichu zanôti pieseň, ktorú Valent sprobúva.
    </tei:p>
    <tei:p>
     Bolo to akosi v novej jari, keď tráva bojazlivo dvíhala hlavu a   obzerala sa, ako je na svete. A veru nebolo tam ešte najlepšie. V   hore bolo dobre vyše členkov snehu, aj na mokrých grúňoch sa ešte   presúšali mokré záplaty. Ale jar prichodila a v Babicovom košiari zo   dňa na deň viacej jahniat bľačalo. Veľká bola Babicova radosť, lebo   tohto roku sa jahnence dobre darili. Ani nedochli, ani vlci   nedobiedzali, medveď sa celú jeseň neukázal a kŕdeľ pána Tobiáša sa   skoro zdvojnásobil. Aj teraz skoro každý deň sa nájdu dve-tri   jahnence. Nuž je Babic v dobrej vôli. Mal sto chutí zájsť si k pánu   Tobiášovi a pozvať ho, aby prišiel pozrieť, ako gazduje. Ale čože   Tobiáš? Čerta sa ten stará o baču a jeho ovce. Len keď mu vlnu na   Michala a Ďura odovzdá, alebo Vavrinec dovlečie jarky, mäkké ako   pampúšiky. Iba vtedy si spomenie, že neďaleko vrchu má baču a ovce,   čo sa ohlasujú jasnými striebristými spiežovcami.
    </tei:p>
    <tei:p>
     Ale toho rána, bolo to asi okolo Jozefa, stala sa čudná vec. Starý   Babic bol v kolibe a čo-to upravoval. Valent ešte za tmy odbehol, aby   stádo obriadil. Nuž sa milý dedo potročil po kolibe. A tu odrazu   začuje volanie:
    </tei:p>
    <tei:p>
     - Dedóóó, dedo . . .
    </tei:p>
    <tei:p>
     Zastal chvíľu a potom, hodiac širák na hlavu, odbehol. Len   úchytkom schytil sekeru, lebo hlavou mu blyslo, že sa mohol medveď   prebudiť a prišiel si zabiť hlad na sálaš.
    </tei:p>
    <tei:p>
     Nebol to medveď.
    </tei:p>
    <tei:p>
     Keď dobehol ku košiaru, stretol sa s Valentom, ktorý teperil na   rukách hodné jahňa. Jarku. Ale akú jarku! Div divúci. Dedo už veľa   pamätal, jednako takúto ovcu ešte nevidel. Jarka bola hodná a biela   ako sneh. Ten sneh, čo ho slnce deň po dni uhryzovalo.
    </tei:p>
    <tei:p>
     - Kdeže si to, chlapče? - volal na Valenta.
    </tei:p>
    <tei:p>
     - Neviem, kde sa vzala, dedo, tmolila sa medzi ovcami. Ani si   matere nepozná.
    </tei:p>
    <tei:p>
     - Blúzniš, truľo, - odvrkol bača a bral jarku z chlapcových   rúk.
    </tei:p>
    <tei:p>
     Pošiel do košiara a pustil ju medzi ovce. Jahňa sa túlalo medzi   ovcami, tu i tam zabľačalo, ale ani ono materi, ani mater jemu sa   nepriznávala. Starý Babic pokrútil hlavou a poškrabal sa vo   vlasoch.
    </tei:p>
    <tei:p>
     - Pekná, pekná, - šomral, - ale akože ju vychováme, keď matere   nepozná?
    </tei:p>
    <tei:p>
     No bača sa darmo strachoval. Čudná ovečka nezahynula. Túlala sa,   túlala, a kde stretla ovcu-mater, prikradla sa k nej a napojila sa. A   zvláštne, ani jedna ovca ju neodohnala. Tak sa jahňa chovalo a rástlo   ako z vody. Rástlo a bačovi prichodilo neustále rozmýšľať, aký div sa   stal v jeho košiari. Veď nepamätal, že by boli starí spomínali, že by   sa bola voľakedy takáto ovca uliahla.
    </tei:p>
    <tei:p>
     Ba vari. . .
    </tei:p>
    <tei:p>
     Hej. Tu mu odrazu svitlo v hlave. Nebohý bača Ogrgeň, čo bačoval   na behanovských salašoch, bol čosi spomínal. Ale to bolo dávno, keď   ešte on honelníčil, že sa vraj rodia aj takéto ovce . . . A . . .
    </tei:p>
    <tei:p>
     Bača zmraštil čelo. Tak veru. Ten starý Ogrgeň z Behanova bol   spomínal, že gajdy urobené z kože takýchto oviec . . . No, majú to   byť gajdy nad gajdami, na akých azda len gajdoš Filúz vyhrával.
    </tei:p>
    <tei:p>
     A nedala mu potom táto myšlienka spávať. Darmo sa ho Valent   vypytoval, čo mu je. Aj na gajdách mu darmo vyhrával. A veru tak   vyhrával, že dedo nemohol povedať, že to vyhráva gajdoš s drevenými   prstami. No dedo chodil zachmúrený, keď počul vnuka preberať, ešte   väčšmi mraštil čelo ...
    </tei:p>
    <tei:p>
     Všelijako hútal, ale nakoniec vždy len tak končil hútanie, že   zašomral:
    </tei:p>
    <tei:p>
     - Ovca je pána Tobiášova, nie bačova Babicova.
    </tei:p>
    <tei:p>
     A dodával:
    </tei:p>
    <tei:p>
     - A kradnúť nebudem . . .
    </tei:p>
    <tei:p>
     Lebo ten starý Ogrgeň z Behanova spomínal, že najlepšie gajdy sú z   ukradnutej bielej jarky . . . , - ~ , ;
    </tei:p>
    <tei:p>
     Ťažko sa pribral starý Babic na toto. Jednako sa pribral. Jedného   dňa sa starostlivo učesal, natiahol nové gate, vyčistil pracky na   opasku, až mu svietili, akoby na svadbu šiel, namastil si krpce,   prehodil halienku, vzal do ruky sekeru a pobral sa hore na   hrádok.
    </tei:p>
    <tei:p>
     - Už len bude, ako bude, - šomral si idúcky.
    </tei:p>
    <tei:p>
     Ale keď došiel k bráne, akoby mu bolo srdce za sáru spadlo. Mal   sto chutí vrátiť sa. Aj by sa istotne bol vrátil, keby nie samého   pána Tobiáša. Kde sa vzal, tu sa vzal, pricválal aj s paholkom a   rovno na baču.
    </tei:p>
    <tei:p>
     - Hej, starý, ak sa nemýlim, Babic, čo ty tu robíš? Čo ovce . .   .?
    </tei:p>
    <tei:p>
     - I veľmi, i veľmi, pán veľkomožný, - prisviedčal bača a chystal   sa ruku bozkať pánu Tobiášovi.
    </tei:p>
    <tei:p>
     - Nechaj, starý, - odvrkol Tobiáš a zodvihol ruku. - Kam ideš?
    </tei:p>
    <tei:p>
     - K osvietenému pánovi.
    </tei:p>
    <tei:p>
     - Ku mne? Čo ti ovce dochnú?
    </tei:p>
    <tei:p>
     - No, aby som to neuriekol, raz toľko ich je ako v jeseni.
    </tei:p>
    <tei:p>
     - Teda čože mi chceš? - opýtal sa Tobiáš a zosadol z koňa.
    </tei:p>
    <tei:p>
     Paholok ho odviedol a pán Tobiáš si sadol na lavičku pod starým   gaštanom.
    </tei:p>
    <tei:p>
     - Neviem, či možno, veľkomožný pane, ale prosiť som prišiel.
    </tei:p>
    <tei:p>
     - Prosiť? A čo?
    </tei:p>
    <tei:p>
     - Takto si hútam, urodzený pane, - hniezdil sa bača, nevediac, ako   by mal začať. - Stádo sa rozrastá, hodné je a mohlo by sa aj predať.   Veď ak sa aj predá, dorastie zas. Ale osvietený pán akoby bol zabudol   na sálaš.
    </tei:p>
    <tei:p>
     Pán Tobiáš sa zasmial.
    </tei:p>
    <tei:p>
     - Dobre, dobre, starý, jednako ani teraz neviem, načo si   prišiel.
    </tei:p>
    <tei:p>
     - Ja, urodzený pane, ak by ste, reku, predávať išli, kúpil by som   . . .
    </tei:p>
    <tei:p>
     - Čo? - vyskočil prekvapený Tobiáš.
    </tei:p>
    <tei:p>
     - Jarku, - povedal bača, aby to mal všetko von, lebo videl, že   búrka ide z pána Tobiáša.
    </tei:p>
    <tei:p>
     - Hahaha, - zasmial sa pán Tobiáš. - Starý, ty máš hriech na   svedomí, a preto si prišiel. Veď dostaneš svoje a ešte chceš kupovať?   Kde si vzal peniaze?
    </tei:p>
    <tei:p>
     - Neveľa, urodzený pane, ostalo ešte z tých časov, keď som   valašil.
    </tei:p>
    <tei:p>
     - A poza bučky zachodil, len sa neboj a dopovedz. Viem ja, ako to   behanovskí valasi robievajú . . .
    </tei:p>
    <tei:p>
     Bača mlčal, hoci to pravda nebola. Aspoň čo sa jeho týka, nie. No   vybadal, že je pán v nálade, keď je najmúdrejšie na jeho výčitky   mlčať a svedčiť. Nuž zamĺkol starý Babic a sklonil hlavu.
    </tei:p>
    <tei:p>
     - Počúvaj, - začal odrazu pán Tobiáš, akoby mu bolo niečo zišlo na   um. - Viem, že ma klameš, lebo kedyže som ovce čítal? A ani ich   nebudem. A ak si málo nakradol, vezmi si ešte tú jednu. Máš šťastie,   že som pri dobrej vôli a nemám chuť kaziť si ju ovcami. No ak ma raz   zlá nálada zastihne, prídem a spočítam všetky. Aj tie, čo si ukradol,   aj ťa vyplatím za ne, i za túto, čo chceš kupovať. . .
    </tei:p>
    <tei:p>
     - Ej, vaša milosť, nech sa nepohnem, ak som vzal čo i len   srsť.
    </tei:p>
    <tei:p>
     - Daj pokoj, starý, a prac sa!
    </tei:p>
    <tei:p>
     - Veď, veď, vaša milosť, ale tá ovca ...
    </tei:p>
    <tei:p>
     - Čo je s ňou?
    </tei:p>
    <tei:p>
     - Boh sám vie, vaša milosť, starý som už, ale také čosi som ešte   nevidel. Biela je ako mlieko.
    </tei:p>
    <tei:p>
     - Ale? - zadivil sa pán Tobiáš. - Tak ty preto?
    </tei:p>
    <tei:p>
     - Preto, vaša milosť.
    </tei:p>
    <tei:p>
     - Hm, starý, mohlo to byť i po dobrom, ale takisto i po zlom s tou   ovcou. Aj vidieť by som ju mal, ale teraz mám inú robotu. A povedal   som, môžeš si ju vziať, už nebudem teraz hovoriť nevezmi, ako   sedliak. Ale načo ti bude?
    </tei:p>
    <tei:p>
     - Načo? - Babic pozrel na pána Tobiáša a potom sa zahľadel kamsi   do neurčita. - Vnuka mám, vaša milosť, zurvalec, dobre mi už pomáha   ovce pásť, zavracať i dojiť, i jahnence opatrí. Keď pasie, na gajdách   vyhráva. Nuž hútam, moje sú staré a nesúce do chlapcovej ruky. A z   bielej jarky vraj môže byť znamenitý nástroj. Sám mu ho urobím, huk i   gajdicu i hlavičku vyzdobím, aby mal vnuk po mne pamiatku. Zato vám,   urodzený pane, chlapec dobre poslúži. A možno, ak bude na vašej vôli,   až ja nebudem už dovladovať, môže namiesto mňa . . .
    </tei:p>
    <tei:p>
     Pán Tobiáš pokýval nedôverčivo hlavou.
    </tei:p>
    <tei:p>
     - Čudná vec, starý, ale kto sa vo vás vyzná. Jednako raz sa   vyberiem k vám pozrieť stádo a uvidím, akého to valacha a muzikanta   chováš. No ak si ma klamal . . . Vieš, aký bývam ...
    </tei:p>
    <tei:p>
     A zvrtol sa, nechajúc Babica stáť pred bránou . . .
    </tei:p>
    <tei:p>
     Čudoval sa starý Babic, že mu psi neprišli naproti. Inokedy, keď   kráčal nádejovským prievozom, zbadali ho a bežali mu naproti s   veselým brechotom. No netrápil sa tým. Možno sa potročia s Valentom.   Jednako pridal do kroku, ak by sa predsa len dačo bolo prihodilo.
    </tei:p>
    <tei:p>
     Keď dochodil ku kolibe, zbadal Valenta sedieť na pni a psiská pri   ňom. A ešte čosi vidieť belieť sa pri Valentových nohách. Nedovidel   ta už starý Babic. Iba keď došiel bližšie, zbadal, že je to ovca.
    </tei:p>
    <tei:p>
     - Čože si porobil, Valent? - volal už zďaleka, keď rozpoznal bielu   jarku.
    </tei:p>
    <tei:p>
     - Poďte bližšie, - zavolal Valent.
    </tei:p>
    <tei:p>
     Nuž bača sa podal bližšie.
    </tei:p>
    <tei:p>
     - Čo sa s ňou porobilo? - opýtal sa.
    </tei:p>
    <tei:p>
     Ovca ležala zdochnutá. Bielu srsť mala premočenú. Psiská ležali   pri nej a smutno hľadeli to na ovcu, to na Valenta.
    </tei:p>
    <tei:p>
     - Ktovie, dedo, čo sa porobilo. Piť išla, ako chodievala. A viete,   aká bola. Ak ostatné pili hore, ona šla dolu, ak tie pili poniže, ona   šla povyše. Zatúlala sa k výmoľu. Možno sa pošmykla, možno sa pod ňou   preboril podmytý breh, spadla do vody. Zabľačala, a vtedy som   priskočil. Buro bol šikovnejší. Skočil do vody a vytiahol ju. Ale   čože, bolo po nej.
    </tei:p>
    <tei:p>
     - Hm, hm, - krútil hlavou bača.
    </tei:p>
    <tei:p>
     - A možno, dedo, že aj topelec ...
    </tei:p>
    <tei:p>
     - Možno ... - prisvedčil bača, - keď bola taká zvláštna. Biela ako   mlieko. Hm ... a to práve, keď nám ju pán daroval.
    </tei:p>
    <tei:p>
     - Daroval?
    </tei:p>
    <tei:p>
     - Tak je.
    </tei:p>
    <tei:p>
     - A načože vám bude?
    </tei:p>
    <tei:p>
     - Uvidíš, synak, uvidíš ...
    </tei:p>
    <tei:p>
     Potom sa bača zložil. Ovcu vyzliekol a mäso zahrabal Valent pod   vysoký buk, čo rástol stred grúňa. Hej, ta neprídu líšky a nevyhrabú   ovečku. Ktovie, aké to bolo zviera . . .
    </tei:p>
    <tei:p>
     A bača sa dal do roboty. Umyl kožu a zakrútil ju do handry. A keď   dostatočne preschla a zmäkla, prirobil na ňu gajdicu, ktorú bol už   potajme vyrobil. Vyrezal a vyzdobil. Do temlova zasadil huk a   namiesto druhej prednej nôžky chlipák. A nehovoril nič, komu tie   gajdy budú, ani prečo ich tak pozorne skúša. Iba raz stred júna   zavolal na Valenta, keď bral dedove gajdy z police.
    </tei:p>
    <tei:p>
     - Valent! ,
    </tei:p>
    <tei:p>
     - Čo je, dedo?
    </tei:p>
    <tei:p>
     - Sem poď!
    </tei:p>
    <tei:p>
     Valent vyšiel. Dedo držal v rukách nové gajdy. Valentovi oči   zaiskrili, lebo si domyslel, čo chce s gajdami.
    </tei:p>
    <tei:p>
     - Pozri a oprobuj! To som ti urobil, aby si nezabudol, že si mal   deda, čo ťa na rukách nosil a vychoval, keď si si nepoznal otca ani   matere.
    </tei:p>
    <tei:p>
     Valent vzal gajdy a stál, nevediac, čo by mal spraviť. Cítil, že   by sa mal dedovi poďakovať, zavďačiť, ale nevedel napochytre ako. A   že nevedel, nuž si len prisadol tesne k dedovi a mlčal. Iba po chvíli   začal.
    </tei:p>
    <tei:p>
     - Dedko, za tie gajdy vám ďakujem. A ak ste ma vychovali, opatrím   vás na vaše staré dni, ako keby som si bol otca a mater opatril.
    </tei:p>
    <tei:p>
     A chytil dedovu starú a zodratú ruku a hladkal napuchnuté žily a   tvrdú kožu.
    </tei:p>
    <tei:p>
     - A hovoríte, dedo, nepoznal som si otca, matere?
    </tei:p>
    <tei:p>
     - Hej. Akože si mohol, keď si bol ešte taký, že som ťa na rukách   musel nosiť za ovcami, keď ti umreli ...
    </tei:p>
    <tei:p>
     - Umreli... ,
    </tei:p>
    <tei:p>
     - Hej, - zašomral starý, - taká čudná choroba to bola. Prišla a   pochodila celú dedinu. Človek dostal čierne vredy a boh dobrý, ak   vyzdravel. Vymreli celé dediny . . .
    </tei:p>
    <tei:p>
     Valent sa už neopytoval. Sklonil hlavu, ale nemyslel na rodičov.   Akože si ich mohol predstaviť, keď bol taký malý, ako hovorí dedo?!   Hej, horšie by bolo bývalo, keby aj dedo . . . Cítil, ako ho v srdci   zabolelo. A toho dňa nehral na gajdách, len tak presedel do večera s   dedom pred kolibou.
    </tei:p>
    <tei:p>
     Taký akýsi bojazlivý večer sa zniesol do hory. Vyplával mesiac a   stromy stáli, akoby boli zo skla bývali. Ovce spali, ani jedna   nezabľačala. Ba aj žblnkot potoka sa tratil v tichosti.
    </tei:p>
    <tei:p>
     Také večery mával Valent rád. A tohto večera vzal nové gajdy,   sadol si pod buk, kde bola ovca zahrabaná, a nafúkal temlov. Spustil   na huku vrchnáčik, aby hlas trochu pridusil, a prešiel prstom po   dierkach. Gajdy sa rozhučali ako organ. Dúúú . . . nieslo sa horou a   v tom hukote sa triasla zádumčivá nôta. Kto ju vie, kde sa vzala.   Boli nôty, ktoré Valent poznal od deda, ale tieto tu nikdy ded   nespieval, ani nezahral. To sa mu len teraz kdesi pri srdci zrodilo a   vyrástlo. Tak, a plietla sa nôta horou, že si ťažko rozpoznal, kde   prestáva pieseň a začína hora.
    </tei:p>
    <tei:p>
     Ako si tak milý Valent vyhráva, len ti tu odrazu na lúčine niečo:   hop, hop . . .
    </tei:p>
    <tei:p>
     Skáče, poskakuje, vrtí sa, ale Valentovi sa pozdáva, že to ani nôh   nemá. Len sa to dostalo bližšie k nemu stred lúčiny, spoznal, že to   dievčina. „Nebodaj lesná žienka, blyslo mu hlavou.
    </tei:p>
    <tei:p>
     A čudné, neschvátil ho ani najmenší strach. Naopak, keď videl, ako   si dievčina veselo poskakuje, zašla ho veselá nálada. Zahnal smutné   nôty, ktorými vylákal žienku, a začal veselo hajduchovať. Hlasy   vyrážali z dierok ako malé iskry. Jeden vyššie, druhý nižšie, tento   sa zatriasol medzi chlapčenskými prstami, tamten sa udusil v   polovici, ale dohromady to bol divný, predivný tanec, čo teraz Valent   vyhrával a žienka tancovala.
    </tei:p>
    <tei:p>
     Keď mu už prsty začínal kŕč brať, zmizla žienka, ako bola   prišla.
    </tei:p>
    <tei:p>
     Zato na druhý večer prišli dve a na tretí sa ich naschodil celý   kŕdlik. Možno všetky, ktoré v tejto hore žili. Valent sa ich nebál   ani najmenej a vyhrával o milých päť. Dedovi nepovedal ani slova, len   keď sa zotmelo, vyšiel pod buk a hral. Ako odzneli prvé tóny, prišli   žienky. Tancovali a neskoršie aj spievali.
    </tei:p>
    <tei:p>
     Gajdujte, gajdičky, z tej bielej ovčičky,
    </tei:p>
    <tei:p>
     čo sa utopila, keď vodičku pila...
    </tei:p>
    <tei:p>
     Tancujme, sestry, bez groša,
    </tei:p>
    <tei:p>
     mladého máme gajdoša!
    </tei:p>
    <tei:p>
     A vrteli sa, vrteli, a potom odrazu ako prišli, tak sa stratili. A   keď aj znova húsť začínal, žienky sa už nevrátili.
    </tei:p>
    <tei:p>
     Jedného večera, možno bola práve svätojánska noc, keď prestal   hrať, stratili sa žienky, ako sa tratievali. Iba jedna ostala. Stojí   na lúke, akoby nevedela, kam sa pobrať. Potom sa odrazu obrátila k   Valentovi. Pomaly hopkala k nemu. Už ju Valent jasne rozpoznával,   vidí jej do tváre. Na hlave má drobnú korunku.
    </tei:p>
    <tei:p>
     - Gajdoško, gajdoško . . .! - zavolala, keď došla celkom   blízko.
    </tei:p>
    <tei:p>
     - Valentom ma volajú, - povedal jej svoje meno Valent. - A ty si   čia?
    </tei:p>
    <tei:p>
     - Ja som Kráľka! - povedala žienka a jej hlások akoby spieval.
    </tei:p>
    <tei:p>
     - Tak? Nuž, Kráľka, a čože mi chceš?
    </tei:p>
    <tei:p>
     - Dobrý si ty, Valent, gajdoš a znamenite si nám vyhrával. I ja, i   moje sestry ťa len chváliť musíme. Škoda, že už na rok sa nezídeme. A   dlho sa už takto zabávať nebudeme, lebo ktovie, kedy sa zas taký   človek narodí, čo by také gajdy mal ako ty.
    </tei:p>
    <tei:p>
     Valent mlčal, len počúval, čo žienka vraví. A tá, akoby tu ani   Valenta nebolo: hľadela kamsi do neba a tak hovorila viacej sama sebe   ako Valentovi. No zrazu sa spamätala.
    </tei:p>
    <tei:p>
     - A že si nám tak veselo hral, dám ti gajdicu, aby si mal gajdy,   ako sa patrí. Nerozoznáš ju od tej, čo máš, ale to len keď sa budeš   dívať. Keď naduješ temlov a prsty nasadíš na dieročky, keď sa piskor   rozkvičí, potom uvidíš . . .
    </tei:p>
    <tei:p>
     Valent ani nevedel, ako mu zmizli gajdy spod pazuchy. Spamätal sa   len vtedy, keď sa aj Kráľka stratila. Nevzal on potom gajdy do rúk.   Akosi sa ich bál. Iba na tretí či štvrtý večer ich zobral a sadol si   pod bukom.
    </tei:p>
    <tei:p>
     A hral.
    </tei:p>
    <tei:p>
     Lesné žienky naozaj neprišli a Valent nevedel, či Kráľka pravdu   hovorila, lebo gajdy hrali, ako hrali, a on nebadal zmenu v ich   zunivej a spievajúcej reči . . .
    </tei:p>
    <tei:p>
     Také boli vtedy časy, že boli páni a poddaní. Pánovi bolo, ako   bolo, ale poddanému iba zle bývalo. Máloktorý sa narodil v taký   šťastlivý deň, že by si bol pochvaľoval, hoci sa aj takí páni našli,   čo s poddanými zaobchodili lepšie. No poddaný, čo sa dostal pod   takého pána, ako bol pán Tobiáš zo Žakýla, ej, veru ten málo dobrého   na svete zažil. Keď sa vôľa pána Tobiáša na dobré obracala, nuž ešte   ušlo, ale keď sa zle vyspal, mali palice drábov celé dni a noci   robotu. Pri takomto spôsobe, keď dňom musel sedliak hrdlačiť na   panskom a nocou na svojom, kdeže bola veselosť! Málo jej ľudia   poznali, zato viac plaču a bolesti. Radosť, veselosť uletela ako   vtáča. A ak sa aj priblížila, len bojazlivo poletovala v dedine a len   na chvíľočku postierala slzy a starosti z tvárí poddaných.
    </tei:p>
    <tei:p>
     A Valent z Babicovho salaša bol vari ako vtáča. Možno, lebo keď   Valent prišiel, zišli sa ukradmo ľudia tu i tam, v izbe alebo v poli   alebo v hore, a on hral. A tu tí ľudia cítili, ako z nich starosti   padajú. Akoby sa ponárali do teplej vody. Uľahčilo sa im a pozabudli   zakaždým, keď Valent na gajdách zahral. Mladí si zaskočili, starí   zaspievali, dedovia poutierali zaslzené oči a usmiali sa, lebo   Valentove gajdy nikomu smútiť nedali.
    </tei:p>
    <tei:p>
     Tak sa stalo, že z úst do úst, od ucha k uchu šírila sa zvesť,   akého muzikanta majú poddaní pána Tobiáša. A keď sa len chvály o   Valentovi rozchyrovali, ani nemohlo ináč byť, ako že neraz prišli po   neho aj z piatej dediny. Tak, tak . .. Ten ho prišiel volať na   svadbu, ten zas na fašiangy, iný na dožinky, iný zas k jánskym ohňom   ... Ba veru zo dňa na deň viacej dedín poznalo hudca Valenta.   Poznalo, poznalo, ale jeden predsa len o ňom nevedel.
    </tei:p>
    <tei:p>
     Pán Tobiáš zo Žakýla.
    </tei:p>
    <tei:p>
     A dobre bolo Valentovi, kým o ňom nevedel. Dobre, lebo keď ho   spoznal, zle sa mu povodilo.
    </tei:p>
    <tei:p>
     Zle. Lenže či mohol Valent nejsť, keď ho prišiel volať Damián, syn   Damiána Bartka z neďalekého Revišťa? Pán dovolil, aby sa mladý Damián   oženil, nuž si vybral súce dievča a ženil sa. A nič by nebolo bývalo,   keby sa na svadbe nebola prihodila tá vec s pánom Tobiášom.
    </tei:p>
    <tei:p>
     Svadba bola a ako sa dalo, tak sa hostilo. A keď sa pohostilo, aj   sa zaspievalo, a keď sa zaspievalo, boli by nohy museli byť drevené,   keby sa neboli pustili do tanca. A že tu hral hudec Valent z   Babicovho salaša pána Tobiáša, nuž veselo bolo ľuďom, ako im bývalo   vždy, keď sa rozhovorili Valentove gajdy.
    </tei:p>
    <tei:p>
     A tu kde sa vezme, tu sa vezme pán Tobiáš. Ej, a v čertovej koži.   Nebodaj sa mu nepodarilo uchmatnúť čo-to zo štiavnickej zlatej fúry.   Najedovaný vrazil do izby s troma-štyrmi drábmi a reve:
    </tei:p>
    <tei:p>
     - Teda takto, sedľač daromná? Spievať a zabávať sa ako veľkomožní   páni? Zajtra sa budete motať na poli ako drevení! Či vám patrí   zábava? Dám vám ja zábavy! Chlapi, derte ich! - zareval na   drábov.
    </tei:p>
    <tei:p>
     A tí veru nelenili. Chlapiskovia len na to boli chovaní na hrade a   vypasení ako medvede. Začali ťať hlava-nehlava. Darmo sa prikradol k   žakýlskemu pánovi starý Bartko a prosil a svedčil, že pán veľkomožný   dovolil. Pán Tobiáš ho odsotil a bol by starý Damián iste dostal veľa   nečítaných, keby sa nebol stratil v pitvore ako väčšina   svadobníkov.
    </tei:p>
    <tei:p>
     - Teraz tancujte! Teraz vyspevujte, bedač jedna! - chechtal sa pán   Tobiáš. - Nože, aj tomu s tými gajdami. Nože mu, Krištof, zahraj!
    </tei:p>
    <tei:p>
     Krištof veru nelenil, vyťal Valentovi jednu, len sa mu tak skúrilo   na chrbte. No kožuštek možno zavrešťal, ale Valent nie, lebo iba úder   pocítil, bolesť nie. :, Jednako nebral vec na žart a prikrčiac sa,   hľadel sa dostať v temnote von. Ale jeden z pandúrov, pravdepodobne   ten Krištof, čo mu takú prisolil, chytil ho za plece a zareval:
    </tei:p>
    <tei:p>
     - Hohohó, muzikant, neutekaj. Teraz len hráme, ešte príde   tanec!
    </tei:p>
    <tei:p>
     A vliekol ho k pánu Tobiášovi.
    </tei:p>
    <tei:p>
     Pán Tobiáš sa rozkročil a podoprúc si rukami boky, hovorí:
    </tei:p>
    <tei:p>
     - A ty že si odkiaľ? Ty nie si z dediny!
    </tei:p>
    <tei:p>
     - Ja som, prosím, Valent z Babicovho salaša pána veľkomožného, -   povedal pokorne.
    </tei:p>
    <tei:p>
     Pán Tobiáš sa trochu zarazil. Chvíľku mlčal a len sa díval na   mladíka a jeho nástroj, a potom povedal miernejšie:
    </tei:p>
    <tei:p>
     - Teda ty si to? Viem, viem, chlapče ... A taký si ty chýrečný   muzikant, že po svadbách vyhrávaš? Nuž dobre, keď sedľači vyhrávaš,   prečo by si aj pánom nezahral? Berte ho so sebou! - zavolal na   pandúrov, ktorí už skončili robotu, lebo v izbe nebolo ani duše.
    </tei:p>
    <tei:p>
     Nuž išiel Valent, skrúšený a utrápený. Nestaral sa o seba, ale na   deda myslel. Čo povie, keď nepríde ráno domov? Čo povie, keď sa   všetko dozvie? Čo ak aj jeho dá pán Tobiáš zavrieť? A hútal, čo s ním   asi budú robiť. Ak hrať. nuž čože by nezahral? Ale či bude pán Tobiáš   spokojný s jeho muzikou? Čo ak namiesto pláce mu dá vyťať nečítaných   na dereši pred hradom? Takto sa mučil, až mu kropaje z čela padali.   Pokorný kráčal medzi pandúrmi k zámku. Aj zamýšľal, či by sa   ufujazdiť nedalo, no keď sa poobzeral a videl vysokých pandúrov,   zašla mu chuť a kráčal k hradu.
    </tei:p>
    <tei:p>
     Večer potom bolo na hrade dínom-dánom. Veselil sa pán Tobiáš,   veselili sa jeho kamaráti. Víno tieklo prúdom a páni si štrngali,   smiali sa a výskali od veselosti. V tej veselosti vari zabudli na   milého Valenta. A dobre by bolo bývalo. Lenže nebolo tak. Kto je   veselý, chce byť ešte veselší. Aspoň pán Tobiáš bol taký. A takí boli   aj jeho kamaráti. A potom, kto pije, opije sa a podpitému od spevu k   tancu neďaleko. Tak aj títo. Keď si vypili a dobre sa mali, dali si   hajduchovať. Vyskakovali ako capy a tu i tam sa niektorý prevalil,   keď sa mu ostroha zamotala do koberca. Ale sa len rozchichotal ako   ostatní a dal sa vyskakovať ďalej, zaliaty potom a červený ako   rak.
    </tei:p>
    <tei:p>
     A tu prišiel Tobiášovi na um Valent.
    </tei:p>
    <tei:p>
     Hneď ho dal priviesť.
    </tei:p>
    <tei:p>
     Naľakaný Valent sotva stál na nohách. Ej, nevidelo jeho oko ešte   takého sveta. A keď oko nevidelo, tým menej noha chodila po   kobercoch, že mal sto chutí vyzuť si krpce, lebo sa neopovážil stúpiť   na ne. No keď videl, ako páni skáču, prešiel sieňou a sadol si k   peci, kde ho dráb zaviedol. A nestačil sa ešte dočudovať, keď skočil   sieňou k nemu pán Tobiáš.
    </tei:p>
    <tei:p>
     A zakričal:
    </tei:p>
    <tei:p>
     - Nože hraj, sto striel ti do matere! - A natriasal sa pred   Valentom ako starý medveď.
    </tei:p>
    <tei:p>
     Ľahko mu bolo vyspevovať a tancovať, ťažšie bolo Valentovi hrať.   Od strachu a laku sotva rozpoznal gajdicu od chlipáka, a len-len že   si nestrčil trúbku gajdice do úst. Horko-ťažko našiel chlipák a   nafúkal temlov. Páni prestali hajduchovať a obstali mladého gajdoša.   Bolo ich zo desať, samí chlapi a samí páni z okolitých hradov. Stáli   a čakali, čo bude. Valent potisol pazuchou temlov a nasadil prsty na   dierky.
    </tei:p>
    <tei:p>
     Ale čo to?
    </tei:p>
    <tei:p>
     Ticho. Ani huk nezahučí, ani piskor sa neozve, hoci Valent čím   ďalej, tým mocnejšie fučí a ramenom stíska temlov. Mali by gajdy   hučať, len by sa tak múry triasli. Ale gajdy akoby onemeli. Preberá   Valent prstami, ale piskory nevydávajú ani hláska. Pán Tobiáš   červenie, keď vidí, ako sa Valent nadúva, a nedajbože z gajd hlasu   dostať.
    </tei:p>
    <tei:p>
     - Hraj, gajdoš, hraj! - vreštia kamaráti.
    </tei:p>
    <tei:p>
     Lenže gajdoš nehrá. Pokúša sa, ale gajdy sú nemé.
    </tei:p>
    <tei:p>
     - Čo je s tebou? - vreští pán Tobiáš. - Počul som, ako si vyhrával   na svadbe! Tak hraj aj mne!
    </tei:p>
    <tei:p>
     - Nemožno, vaša milosť, nemožno! - šepce bezmocný Valent a len-len   že sa do plaču nepustí.
    </tei:p>
    <tei:p>
     - Ako nemožno? Naduj gajdy a hraj, lebo ti ja zahrám! - vreští pán   Tobiáš.
    </tei:p>
    <tei:p>
     Proboval Valent ešte raz, ale gajdy, akoby nikdy neboli bývali   gajdami. Mlčali ako zakliate.
    </tei:p>
    <tei:p>
     - Nechceš? - jedoval sa pán Tobiáš a začal zhľadúvať korbáč. A keď   mu ho jeden z drábov podal, začal nemilosrdne obšívať Valenta. Ale   nástroj sa ani potom nerozozvučal.
    </tei:p>
    <tei:p>
     - Zatvoriť ho, - skričal pán Tobiáš, - galgana! Zajtra sa ešte   pozhovárame!
    </tei:p>
    <tei:p>
     Nuž odviedli drábi Valenta a šmarili ho do hlbokej, studenej a   vlhkej veže Žakýlskeho hradu.
    </tei:p>
    <tei:p>
     Sedel teda Valent v temnici a plakal. Hej, možno by to bol vyhral   u pána, aj dedovi poľahčil, keby . . . Hej, keby gajdy hrali. . . No   prečo nehrali? Valent rozhutoval, ale nemohol na to prísť. Ba či   naozaj nehrajú? I čo mu ako ťažko prichodilo, nafúkal temlov a sotva   rameno pritisol, už sa ozval hlboký hlas hukov. Rýchlo odložil gajdy.   Mohli by ho počuť a vyvliecť von. I keď bol v tme pod zemou, jednako   sa mu tu istejšie videlo ako pred pánom Tobiášom. Teraz spoznával   Valent, ako je to byť poddaným. Videl, prečo sú tí ľudia z dediny   takí smutní a zarazení a prečo im jeho muzika otvára ústa i srdcia,   ako keď lačnému podáš kus chleba. A v tomto rozhutovaní aj pozabudol   na to, čo ho čaká.
    </tei:p>
    <tei:p>
     Nič ho nečakalo. Lebo sa Valent strašne zadivil, keď ho bez   všetkého pustili.
    </tei:p>
    <tei:p>
     Pravdaže, čože vedel Valent, že je v tejto krajine aj kráľ. Nikdy   o ňom nepočul. A že týmto kráľom je spravodlivý Matej, to už naozaj   milý Valent nemohol vedieť. Nuž a keď nevedel, neprestával sa diviť,   že naozaj kráča horou a je slobodný. Ale pravda je to, lebo hľa, tu   je nádejovský prievoz a už zreteľne čuje brechot dedových psov.   Preskočil milý hudec potok a dal sa kráčať vŕškom k salašu. Keď ho   zbadali psi, rozbehli sa mu naproti.
    </tei:p>
    <tei:p>
     A vtedy ho zbadal aj dedo.
    </tei:p>
    <tei:p>
     - Ty si to, Valent? - volal na neho.
    </tei:p>
    <tei:p>
     - Ja, dedo!
    </tei:p>
    <tei:p>
     A pobehol.
    </tei:p>
    <tei:p>
     - Zdravý? - opýtal sa ho starostlivý dedo, keď videl na tvári   bledosť a sinky, i na rukách krvavé pásy po korbáči pána Tobiáša.
    </tei:p>
    <tei:p>
     - Zdravý, dedo, iba čo ma trocha pán Tobiáš ... - povedal len tak   mimochodom Valent.
    </tei:p>
    <tei:p>
     - Ej, chvalabohu, synak. Šťastie máš, ale druhý raz nevyhľadávaj   takú spoločnosť, lebo by sa ti mohlo zle povodiť.
    </tei:p>
    <tei:p>
     - A vy ako viete?
    </tei:p>
    <tei:p>
     - Matúšov Kubo dobehol v noci a vyrozprával mi všetko. Už som sa   zberal prosiť pána, aby ťa prepustil. . .
    </tei:p>
    <tei:p>
     - Ech, dobre, že ste nešli, lebo ktovie, ako by ste boli   pochodili... - A vyrozprával dedovi všetko, čo prežil.
    </tei:p>
    <tei:p>
     Dedo pokrútil hlavou a zahľadel sa na gajdy.
    </tei:p>
    <tei:p>
     - A teraz hrajú? - opýtal sa.
    </tei:p>
    <tei:p>
     - Hrajú, - povedal isto Valent a nafúkal temlov. Gajdy zaspievali   hlasom jasným ako krištáľ.
    </tei:p>
    <tei:p>
     Nuž pokrútil starý dedo Babic hlavou nad týmito čudnými gajdami,   gajdencami. Valent nehovoril, lebo mu teraz prišli na um Kráľkine   slová. Len teraz ich Valent začínal chápať.
    </tei:p>
    <tei:p>
     - Hej, gajdy hrajú iba tomu, koho tieseň a žiaľ morí, a divne   zmĺknu, keď by mali potešiť toho, kto iným slzou tvár zalieva a   bitkou a trápením ju utiera.
    </tei:p>
    <tei:p>
     A tak sa Valent upokojil a upokojil sa aj jeho dedo.
    </tei:p>
    <tei:p>
     Na druhý deň sa nič nestalo a ani na tretí nie. Iba na hrade bolo   všetko hore nohami. Akoby aj nie, keď dôjde taká zvesť, že pán kráľ   príde. Tak veru. Príde pán Matej zo Zvolena, príde aj na Šášov a   možno aj na Žakýl dôjde. Hej, keby toho nie, nebol by si pán Tobiáš   robil starosti s Valentom. Ale dobre ten pozná kráľa. Môže prísť,   popýtať sa ľudí, aj baču môže navštíviť. Jeden škrkne niečo, druhý, a   kráľ je hneď samá spravodlivosť. Nuž prečo by si pre chumaja robil u   kráľa zlé oko - hútal pán Tobiáš. Kázal ho preto vypustiť a hrad   pripraviť na uvítanie vzácneho hosťa . . .
    </tei:p>
    <tei:p>
     No Valent sa nikdy nedozvedel, prečo sa dostal z rúk pána Tobiáša   s celou kožou . . .
    </tei:p>
    <tei:p>
     Tentoraz sem neprišiel pán kráľ Matej pre zábavu. Mal on veľký   smútok v srdci. Akože by aj nie, keď pani kráľovná zomrela a kráľ   ostal sám, samotný? V bielych múroch kráľovského zámku Budínskeho -   ej, nemnoho tam bolo potechy pre dobrého kráľa. Tam ho len ťažkosti   nachodili. Nemal tu človeka, s ktorým by si bol podelil žiale, ktorý   by ho mohol potešiť. A tak nečudo, keď hľadal potešenie inde. A kdeže   ho mohol nájsť, ak nie v tichej hore? Matej to vedel, a preto sa   rozhodol, že leto strávi vo Zvolene. Tak sa aj stalo. No a keď   prišiel do Zvolena, nuž prečo by sa aj na Šášov nevybral? Veď to bol   tiež jeho hrad, len ho prenajímal pánom nájomníkom. A šášovské   panstvo sa od Hrona po Štiavnicu tiahlo. Všade samá hora, šíra a   tichá. Horou potoky vyryli hlboké doliny, vyrovnali ich a v ich údolí   driemali drobné dedinky, po ktorých dnes už ani stopy nezostalo.   Lenže aj na zver sú tieto hory bohaté.
    </tei:p>
    <tei:p>
     A tak jedného teplého letného dňa naozaj prišiel kráľ na Šášov.   Jednak na návštevu, jednak aby pánu nájomcovi šášovskému povedal do   duše, aby nechával na pokoji majetky Beňadického kláštora, ktorého   mnísi sa často, prečasto ponosovali u kráľa, že im pán šášovský   nájomca bráni užívať majetky, ktoré ležia v tesnej blízkosti Šášova.   No keď tak urobil, vyšiel si s malou družinou do hôr k Žakýlu.   Nepoľoval, len si obzeral horu, pozoroval divú zver, ktorá sa tu i   tam ukázala, díval sa na veľké kane, krúžiace v povetrí ako ľahké   vzdušné koráby. Hľadel na vodu potoka a pozoroval, ako rastie, ako   potom bez ustania uteká za neznámym cieľom dolu Hronom.
    </tei:p>
    <tei:p>
     Keď došiel neďaleko Žakýlskeho hradu, kde sa už dedinky ukazovali,   zoskočil z koňa a rozkážuc družine, aby sa pobrala na hrad, sám s   jediným sluhom vychytil sa pešky prejsť dedinkami. Kráčal tou horou,   tou lúčinou, tu stretol človeka a opýtal sa, ako sa má, zas zastal a   obdivoval drobný kvet alebo zajaca, čo sa zvedavo postavil na   chodníku a veľkými očami hľadel na kráľa.
    </tei:p>
    <tei:p>
     Vtom - čo to?
    </tei:p>
    <tei:p>
     Zastal kráľ, zastal i jeho sluha a počúvajú. Odkiaľsi z hory akoby   sa muzika ozývala. Zreteľne rozoznávajú zvuky gajd. Hej, to pridusené   huky smutne plačú a nad nimi mrholí clivá pesnička. Huky akoby ju   zakrývali ľahkým závojom, že pesnička, čo i hybká, jednako smútok   budí v srdci. Ale aký smútok! Ten smútok nebolí. Hojí.
    </tei:p>
    <tei:p>
     Kráľ kývne sluhovi a pomaly sa kradne horou. Muzika sa jasnejšie   ozýva. Ba už cez krovie začína presvitať a vidieť veľký grúň. Na   grúni sa ovce pasú. Uprostred strom a pod ním sedí mládenec a hrá.   Obíde kráľ mládenca a potichu sa kradne k nemu. A keď dôjde, sadne si   za strom a sedí. Šuhaj hrá. Nevie on, aký ho to človek počúva. Líca   sotva nafukuje, jednako sa temlov nadúva. Pritíska ho lakťom a prsty   sa mihajú na gajdici a prepúšťajú piesne. Vidí kráľ, že tieto piesne   sa mládenec nenaučil. Iste má žiaľ, lebo gajdy to plačú, nariekajú, a   to zas akoby prehovárali, tešili. Akoby tie gajdy boli živé a   rozprávali ľudskou rečou.
    </tei:p>
    <tei:p>
     Nuž kráľ si podopiera hlavu a počúva.
    </tei:p>
    <tei:p>
     Ktovie, dokedy by takto boli sedeli kráľ a gajdoško, keby sa na   lúčine neboli zjavili dva lišiaky. Pobehol jeden, pobehol druhý za   ním. Roztopašne vyskakovali a hrali sa. To stáli na zadných nohách,   to zas v klbku váľali sa po zemi, že ťažké bolo rozpoznať, koľko ich   je. A ktovie, dokedy by sa boli tak hrali a váľali, keby sa im nebol   postavil do cesty potok. Nevidel asi hrajúce sa lišiaky, a tak ani   neuskočil, hoci dobré nohy má, a tak sa milí kamaráti privalili až k   nemu. Ešte raz sa prekrbálili a vtom hup! - spadli obidva do   vody.
    </tei:p>
    <tei:p>
     Mladý gajdoš vypustil chlipák a hlasito sa zasmial.
    </tei:p>
    <tei:p>
     Ani kráľ sa nezdržal.
    </tei:p>
    <tei:p>
     Keď ho mládenec zbadal, zamračil sa a vyskočil. Zľakol sa.   Valentovi, lebo on to bol, prišiel na um pán Tobiáš, jeho hrádok a   jeho kompáni. Zbledol a chystal sa ufujazdiť. Ale kráľ ho   zadržal.
    </tei:p>
    <tei:p>
     - Neutekaj, synak!
    </tei:p>
    <tei:p>
     - Náhlo mi, pane, - odvetil rýchlo Valent.
    </tei:p>
    <tei:p>
     - Ak ti náhlo, dobre. Ale zahraj ešte. Tak mi zahraj, akoby si   hral tým dvom roztopašným lišiakom, nie tak smutno ako pred   chvíľou.
    </tei:p>
    <tei:p>
     No Valent akosi neveril. Tento sa síce celkom ináč s človekom   rozpráva ako pán Tobiáš, jednako, ktovie, či gajdy zahrajú.
    </tei:p>
    <tei:p>
     - A povedzte mi, pane, ste vy dobrý človek? - opýtal sa.
    </tei:p>
    <tei:p>
     - Ja? - zadivil sa kráľ.
    </tei:p>
    <tei:p>
     - Nie ako tí! - ukázal Valent na hrádok.
    </tei:p>
    <tei:p>
     Matej zavzdychol. Vedel on dobre, aký je pán Tobiáš i šášovský pán   nájomník, jeho priateľ. Preto sa zachmúril a zamyslel sa.   Neprehovoril už, len si sadol a smutne hľadel pred seba. Valentovi sa   ho uľútostilo. „Nie, hútal, „tento je iste nie ako tamtí. Aj sa   pekne prihovoril, ani nebil, ani sa nevadil, že si tu na bielom dni   vyhrávam. Prisadol si teda a fúkol do nástroja.
    </tei:p>
    <tei:p>
     A začal.
    </tei:p>
    <tei:p>
     Najprv smutne, a potom akoby bol zabudol na cudzinca, videl len   roztopašné lišiaky. A hral, ako vari ešte nehral.
    </tei:p>
    <tei:p>
     Keď skončil, kráľ sa zdvihol.
    </tei:p>
    <tei:p>
     - Ďakujem ti, synak, - povedal, - a aby si vedel, komu si hral, tu   máš tento môj obraz.
    </tei:p>
    <tei:p>
     A podal mu zlatý peniaz. Ale Valent ho nechcel vziať.
    </tei:p>
    <tei:p>
     - Ej. - hovorí, - pane môj, nie za peniaze som vám vyhrával.
    </tei:p>
    <tei:p>
     - To nie za muziku, synak, ale na pamiatku.
    </tei:p>
    <tei:p>
     Nuž Valent si nedôverčivo vzal podávaný peniaz.
    </tei:p>
    <tei:p>
     A keď sa vrátil a rozpovedal dedovi, aký človek sa tu potuluje,   dedo len pokýval hlavou. No keď mu ukázal peniaz, vypleštil starý oči   a zareve:
    </tei:p>
    <tei:p>
     - Ty chumaj, veď to bol pán kráľ!
    </tei:p>
    <tei:p>
     Ale čože Valent! Nevedel on, či to väčší pán od Tobiáša, alebo   menší. Len sa usmial a schoval dukát do rázštepu v kolibe . . .
    </tei:p>
    <tei:p>
     Starý ujec Poudruhý zamĺkol.
    </tei:p>
    <tei:p>
     - A potom? - opytujem sa, keď nepokračuje v reči.
    </tei:p>
    <tei:p>
     - Potom? Kráľ vraj často sem chodieval, ba aj do Zvolena volával   Valenta, aby počúval jeho muziku. A tento grúň mu vraj daroval. Ľudia   ho vraj po ňom menujú . . .
    </tei:p>
    <tei:p>
     - Aha, Hudcov vrch, - vstávam a poberám sa horou. Starý ujec   Kašiar-Poudruhý sedí a pufká zo zapekačky. A možno myslí na tie časy,   keď tu ešte býval chýrny hudec-gajdoš Valent ...
    </tei:p>
    <tei:p>
     <tei:hi>
      NA ZVOLENSKOM ZÁMKU
     </tei:hi>
    </tei:p>
    <tei:p>
     Ak vedel ujec Poudruhý niečo o Valentovi-hudcovi, nevedel všetko.   A už je raz darmo, najťažšie je zachytiť koniec nitky, a potom sa už   ľahšie dostaneme ku klbku. A keď máme klbôčko v hrsti, len nám   prichodí opatrne odmotávať a rozmoceme uzlík. A tak bolo aj s týmto   Valentom z Hudcovho vrchu, čo také divné, predivné gajdy mal, a keď   zagajdoval, také čudné veci sa diali. Čudné, veru, lebo duši ťažko   nájsť lekára, a Valent so svojimi gajdencami takých ľudí liečil, čo   ťažkosti v srdci nosili. A ak to bol spravodlivý človek a mal v duši   radosť, nuž sa mu radosť znásobila. Iba keď sa so zlým človekom   stretol, čo slabým krivdil, poddaným nedoprial radosti ani   poľahčenia, jeho gajdy zamĺkli. Divné, predivné to boli gajdence.
    </tei:p>
    <tei:p>
     A s tým vrchom, čo kráľ Matej daroval Valentovi, takto sa   porobilo:
    </tei:p>
    <tei:p>
     Hovorí sa: kráľ, kráľ. No akéže to boli vtedy časy? Pán kráľ   povedal čierne, a páni na zámkoch a hradoch povedali biele. Kráľ   takto, a oni inak. Darmo vypisoval pán kráľ nájomcom Šášovského   hradu, páni si robili, ako robili. Brali Štiavničanom, brali každému,   koho pochytili, kto sa im do rúk dostal. Lebo vtedy len mocní mali   právo. A takíto boli skoro všetci, čo bývali v Žakýle alebo na   Šášove, alebo v Revišti alebo v Breznici.
    </tei:p>
    <tei:p>
     Pán Tobiáš Žakýlsky sa milo usmial, keď pán kráľ Matej zavítal k   nemu a keď mu medzi rečou na hostine odrazu povie:
    </tei:p>
    <tei:p>
     - Urodzený pane, to váš kopec tamdolu, kde sa ovce pasú?
    </tei:p>
    <tei:p>
     - Z vašej milosti môj, veličenstvo, - hovorí úctivo pán Tobiáš a   už si myslí, že sa iste kráľ stretol s Babicom, ktorý nebodaj niečo   naklebetil na neho. Tak myslí a sľubuje v duchu: Ak som ti ešte gate   nevyprášil, vyprášim ti ich teraz istotne.
    </tei:p>
    <tei:p>
     - Hm, teda váš, - hovorí kráľ a dodáva, - počúvajte, urodzený   pane, mohli by sme urobiť čaru.
    </tei:p>
    <tei:p>
     Pán Tobiáš si oddýchol. Vyjasnil tvár a začervenal sa.
    </tei:p>
    <tei:p>
     - Dajte mi kopec aj s lúčinami, ja vám dám zem na tejto strane pri   Bielom potoku až po Hron. Je to síce les, ale je ho za päť ráz toľko   ako tamtoho.
    </tei:p>
    <tei:p>
     Pán Tobiáš nevedel napochytre, čo by mal povedať. Lenže či mu boli   kráľove slová po srsti, alebo proti, nemohol ináč, len privoliť.
    </tei:p>
    <tei:p>
     - Hovorím, veličenstvo, z vašej milosti požívam, čo požívam, a ak   sa vám kopec páči, nájdem ja pre svoje ovce pasienky aj inde a lesy   sa mi zídu a možno aj viac úžitku prinesú ako holé grúne.
    </tei:p>
    <tei:p>
     Kráľ sa milostivo usmial.
    </tei:p>
    <tei:p>
     - Hneď po návrate dám vyhotoviť listiny a pošlem vám ich do   Zvolena.
    </tei:p>
    <tei:p>
     Pán Tobiáš sa uklonil a úctivo pobozkal kráľovi ruku.
    </tei:p>
    <tei:p>
     Ale potom, keď sa pán dozvedel, prečo kráľ zamieňal pozemky,   očervenel ako vtedy, keď kráľ začal reči o zámene. Nadul líca a   zlostne fučal. Pravou rukou si vykrúcal to jeden, to druhý fúz a bez   slova počúval, čo číta páter, ktorý učil poznávať abecedu jeho dcéry   na hrade. Keď dočítal, stál pán ešte chvíľu takto, a potom sa   opýtal:
    </tei:p>
    <tei:p>
     - Teda toto tam stojí?
    </tei:p>
    <tei:p>
     - Do slova.
    </tei:p>
    <tei:p>
     - Hm, - zašomral Tobiáš a vyšiel. Poprechodil sa po dvore, postál   pred hrádkom a potom, akoby si bol odrazu na niečo spomenul, dal si   priviesť koňa.
    </tei:p>
    <tei:p>
     Vysadol a cvalom letel na sálaš.
    </tei:p>
    <tei:p>
     - Kdeže máš toho svojho muzikanta, starý? - začal, keď došiel na   sálaš.
    </tei:p>
    <tei:p>
     - Vnuka, urodzený pane?
    </tei:p>
    <tei:p>
     - Čert vie, čím ti je!
    </tei:p>
    <tei:p>
     - Valent! Valent! - zavolal bača. - Kdesi dolu je pri ovciach,   urodzený pane, ale hneď bude tu.
    </tei:p>
    <tei:p>
     Pán Tobiáš zosadol z koňa a sadol si na peň, nevšímajúc si baču,   čo práve žinčicu zváral.
    </tei:p>
    <tei:p>
     Keď Valent dobehol, zastal, akoby ho bol do zeme vsadil. Aj   pozdraviť sa zabudol a len po hodnej chvíli zajachtal:
    </tei:p>
    <tei:p>
     - Pánboh daj dobrý deň, urodzený pán!
    </tei:p>
    <tei:p>
     Pán Tobiáš akoby ani nebol počul. Premeral si ho od hlavy po päty   a nechal ho stáť pred sebou. Valent sa nič neopytoval, lebo si   domyslel, že ho dedo kvôli pánu Tobiášovi volal.
    </tei:p>
    <tei:p>
     - Teda ty si ten chýrny hudec?
    </tei:p>
    <tei:p>
     Valent len hlavu sklonil.
    </tei:p>
    <tei:p>
     - A si aj kráľovi vyhrával?
    </tei:p>
    <tei:p>
     - Neviem, urodzený pane, či to bol pán kráľ.
    </tei:p>
    <tei:p>
     - Chmuľo, mal by si dostať päťadvadsať, že nepoznáš kráľa, ale   nemám dnes na také veci čas a vôľu. Dostal som písmo od kráľa.
    </tei:p>
    <tei:p>
     Valent len stál a bača pozorne počúval reči pána Tobiáša.
    </tei:p>
    <tei:p>
     - Podľa toho písma sú tieto lúčiny i s kopcom tvoje. Rozumieš,   chmuľo?
    </tei:p>
    <tei:p>
     - Nerozumiem, urodzený pane, - zastarel sa do reči Babic. - Ako   môžu byť jeho, keď sú lúčiny vaše?
    </tei:p>
    <tei:p>
     - Ty starý trúd, do toho sa nestar. To tuto vnukovo, ale si   nemyslite, že to len tak ľahko pôjde. Mne je kráľ ...
    </tei:p>
    <tei:p>
     Pán Tobiáš, ktorý medzi rečou vstal a podišiel k Valentovi, sa   spamätal a zamĺkol. Len si jedovato odpľul a potom bez slova vzal   koňa za opraty a pešky odchodil, zlostne šibúc bičíkom. Keď prešiel   niekoľko krokov, obrátil sa a zvolal:
    </tei:p>
    <tei:p>
     - Zato sa tu moje ovce budú pásť a árendu vám vyplatím!
    </tei:p>
    <tei:p>
     Neboli múdri z tejto reči ani dedo, ani vnuk. A že nerozumeli, čo   tou rečou myslel žakýlsky pán, nuž len robili ako dosial. Akoby tie   pozemky a stádo boli pána Tobiášove.
    </tei:p>
    <tei:p>
     No o krátky čas sa tu nadaril páter z hradu a ten rozpovedal   starému Babicovi, ako prišiel Valent k týmto lúkam, kde by sa bola   mohla hodná dedina vystaviť, nie že by tu mal bývať jeden gazda.
    </tei:p>
    <tei:p>
     Bolo to akosi o Michale.
    </tei:p>
    <tei:p>
     V podjeseň akosi, ale leto nemalo vôľu poddať sa jeseni. Slniečko   svietilo teplo a milo hrialo, že tŕpkové kriaky začali znovu kvitnúť,   akoby mala jar prísť. A to veru bola zriedkavá vec. Nedalo sa však   nič robiť. Ovce sa teda dobre darili. Pásli sa veselo a Valent i dedo   dávno zabudli, čo to bol pán kráľ Matej s poľom porobil.
    </tei:p>
    <tei:p>
     Iba teraz mu zišlo na um. Dobehol totiž k nim raz Vavrinec a   oznamuje:
    </tei:p>
    <tei:p>
     - Máte prísť zajtra aj s vnukom na hrad.
    </tei:p>
    <tei:p>
     Nedalo sa nič robiť, len ísť, keď pán Tobiáš volal. Vymastili si   na druhý deň krpce, prihladili starostlivo vlasy, obliekli nové gate,   i hunky si prehodili na plecia a pobrali sa, nechajúc stádo psom na   opateru. Stúpali bez slova, lebo nechodievali oni na hrad. Radiť sa   nemali čo. Pán Tobiáš povie, prečo ich volá, a oni len prikývnuť budú   musieť.
    </tei:p>
    <tei:p>
     Tak sa dostali na hrádok. Pán Tobiáš ich už čakal.
    </tei:p>
    <tei:p>
     - Tak ste prišli, prišli, - vítal ich, keď sa úctivo   poklonili.
    </tei:p>
    <tei:p>
     - Ako ste ráčili rozkázať, urodzený pane, - prisvedčil starý.
    </tei:p>
    <tei:p>
     - Hehehe, - zasmial sa akosi jedovato pán Tobiáš. - Pravdaže ste   prišli, ale sotva viete po čo.
    </tei:p>
    <tei:p>
     - To veru nevieme, urodzený pane. •
    </tei:p>
    <tei:p>
     - Nuž tak vám to poviem: árendu vám dám za pasienky.
    </tei:p>
    <tei:p>
     Teraz sa už neozval ani starý, ani mladý.
    </tei:p>
    <tei:p>
     - Hrom do toho, to som ešte nerobil ... - hovoril už zrejme jedom   schvátený pán Tobiáš, - aby som takýmto chumajom árendu platil za to,   čo je moje.
    </tei:p>
    <tei:p>
     - Nepožadujeme, urodzený pane, - osmelil sa starý Babic, vediac   už, prečo ich volal a prečo sa jeduje.
    </tei:p>
    <tei:p>
     Ale bodaj by to nebol povedal.
    </tei:p>
    <tei:p>
     - Počkaj, starý trkvas, - zavrešťal odrazu pán Žakýlsky, akoby ho   bola osa bodla. - Ešte mi napokon daruješ, čo je moje . . . Rozumieš,   chumaj, čo je moje . .. I keď kráľ ... Tu som ja kráľom . . . Hrom a   peklo . . .!
    </tei:p>
    <tei:p>
     - I veľmi, ako vy ráčite rozhodnúť, urodzený pane, - prisviedčal   starý.
    </tei:p>
    <tei:p>
     - To si myslím, - povedal spokojnejšie pán Tobiáš, - ale kráľ je   kráľ a písmo je písmo. Vy ho nemáte, ale mne prikázal. - Chvíľu   nehovoril, a potom zas začal.
    </tei:p>
    <tei:p>
     - Teda ty si muzikant? - ukázal prstom na Valenta.
    </tei:p>
    <tei:p>
     Valent ani nevedel, ako vyhŕklo z neho:
    </tei:p>
    <tei:p>
     - Ja!
    </tei:p>
    <tei:p>
     - Hehehe, - zasmial sa pán Tobiáš, - viem, viem . . . Kráľovi   vyhrávaš, a mne . . . No veď počkaj ... A kto ťa naučil? ... - opýtal   sa odrazu.
    </tei:p>
    <tei:p>
     - Sám, - povedali naraz vnuk i dedo.
    </tei:p>
    <tei:p>
     - Ehe, ale gajdy si mu ty . . . - zavrešťal zas Tobiáš a jed mu   stúpal do hlavy. - A z mojej ovce . . . he . . .!
    </tei:p>
    <tei:p>
     - Darovať ste mi ju ráčili, urodzený pán, a nechceli peniaze vziať   za ňu, - bránil sa starý Babic, vidiac, že nebude dobre.
    </tei:p>
    <tei:p>
     - Ukradol si ju, ukradol, - kričal Tobiáš. - Hrom aby to ... Ja   vám dám árendy ... Ej, dám, aby ste si nemysleli, že žakýlsky pán je   dáky chrapúň . . . Kráľ dal, rozkázal a žakýlsky pán statočne zaplatí   ... Ej zaplatí. . . aby ste si nemysleli . . . Bedač jedna . . . Hej,   Krištof! - zavolal.
    </tei:p>
    <tei:p>
     Keď sa dráb ukázal, rozkazoval pán Tobiáš chladným hlasom:
    </tei:p>
    <tei:p>
     - Týchto dvoch vyplatíte. Tomu muzikantovi štyridsať a starému   dvadsať. Rozumieš?
    </tei:p>
    <tei:p>
     Krištof prisvedčil a zavolal Valenta i deda, aby šli za ním. No   sotva vyšli predo dvere, ani nevedeli, ako ich zdrapili železné ruky   vypasených pandúrov. Kým si uvedomili, čo sa s nimi robí, ležali už   jeden i druhý vytiahnutí na dereši na hradnom dvore. Pán Tobiáš stál   pri okne a smial sa:
    </tei:p>
    <tei:p>
     - Nuž vidíte. Ej, pán Žakýlsky neostáva dlžen . . . Statočne   zaplatí árendu . . . Len neviem, či som dosť nameral, urodzení   páni... Ej, na jar zas vyplatím, i na jeseň statočne . . . sám budem   čítať. . . Krištof a Damián, začnite!
    </tei:p>
    <tei:p>
     A stojac v okne, pomaly počítal:
    </tei:p>
    <tei:p>
     - Jedna, dve, tri . . . štyri . . . päť...
    </tei:p>
    <tei:p>
     Pomaly rátal a za každým slovom zahvižďala palica na obnaženom   tele. Valent pod prvým úderom zjujčal, pod druhým zakvílil, pod   tretím zabedákal . . . A tu sa starý obrátil a zavrešťal na vnuka   tak, ako ho zakričať ešte v živote nepočul:
    </tei:p>
    <tei:p>
     - Mlč!!!
    </tei:p>
    <tei:p>
     Vtedy akoby sa vo Valentovi bolo niečo prebudilo. Uvedomil si,   prečo dedo mlčky znáša údery a prečo aj na neho zakričal. Údery   padali a pálili každý tuhšie. Ale Valent stisol zuby a nevydal viac   ani hláska . . .
    </tei:p>
    <tei:p>
     Keď ich odviazali, boli mokrí, lebo na starého dva razy a na   Valenta raz vyliali vody. Pán Tobiáš stál v okne a smial sa:
    </tei:p>
    <tei:p>
     - No, ste spokojní? - volal.
    </tei:p>
    <tei:p>
     - Spokojní, - zavolal Valent, nevediac sa zdržať. - Čo ste dali,   to sme vzali, kým sa odplatíme, urodzený pán . . .
    </tei:p>
    <tei:p>
     - I veľmi, veľmi, chlapče . . . Teraz si do jari môžeš spokojne   vyhrávať a po Ďure vás zas zavolám a statočne vyplatím, čo som   dlžen.
    </tei:p>
    <tei:p>
     Vyšli Babicovci bez slova, ako boli bez slova prišli...
    </tei:p>
    <tei:p>
     Sedel Babic, sedel aj jeho vnuk, lebo im nebolo do skoku. Ani   nehovorili, lebo im ani do hovoru nebolo. A že by bol vzal Valent   gajdy do rúk, to už naozaj nie, lebo ho po bitke telo bolelo a v   hrudi sa jed zváral s trpkosťou a bezmocnosťou. Čože mohol robiť?   Mohol sa postaviť hradnému pánovi? Mohol žiadať, aby nerobil krivdu,   a čo urobil, napravil? Len takto posedávať mohol a jedom a trpkosťou   sa zjedať a zvíjať v bezmocnosti. Nebol Valent ako jeho dedo, ktorý   už zrástol s poddanským životom, plným takýchto príhod, ba ešte sa   radoval, že sa nič iného nestalo a že ich pán Tobiáš necháva ovce   pásť, lebo panská robota je sto ráz horšia. Aj robiť musíš od svitu   do mrku, aj sa nenaješ, a ak ustávaš, pandúr ti dodá chuti korbáčom.   Tu si robili, ako vedeli a stihli, nik sa o nich nestaral. Keby len   nie pána kráľa a Valentovej muziky ...
    </tei:p>
    <tei:p>
     Veru, Valentových gajd.
    </tei:p>
    <tei:p>
     Milý bača už ľutovať začínal, že dal na behanovského Ogrgeňa a   podľa jeho receptu urobil gajdy. Ale prečo sa našla biela ovca práve   tu? A prečo sa utopila? A vedel aj to, že aj keď Valent teraz gajdy   nechytá do rúk, jednako sa ich nezriekne. To by ostatne nebolo zlé,   no ak bude vyhrávať s takým šťastím ako dosiaľ, nuž sa veru ešte veľa   zla navalí na nich.
    </tei:p>
    <tei:p>
     Ale Valent nie tak.
    </tei:p>
    <tei:p>
     - Dedo, - povie jedného zimného večera po Hromniciach.
    </tei:p>
    <tei:p>
     - No, - zamrnčí dedo.
    </tei:p>
    <tei:p>
     - Ja takto nebudem. A keby vás nebolo, ani by som už nie ...
    </tei:p>
    <tei:p>
     - A čo chceš urobiť?
    </tei:p>
    <tei:p>
     - Pozrite, grúne vraj pán kráľ dal mne . . . Jednako ich užíva pán   Tobiáš. A nech by užíval. Čože, ja nič nežiadam, no aby som čakal do   Ďura, kým ma pozvú na zámok, aby ma vypalicovali, ej, dedo, to   nebudem ...
    </tei:p>
    <tei:p>
     - Ale čo si počneš?
    </tei:p>
    <tei:p>
     - Čo? Hovorili ste, i páter hovoril, aj pán Tobiáš, že som pánu   kráľovi vyhrával a on ma za to odmenil.
    </tei:p>
    <tei:p>
     - Hej, hej, - prisviedčal starý bača.
    </tei:p>
    <tei:p>
     - Nuž pozrite, dedo, ak kráľ dal, pôjdem k nemu a poviem, nech si   zas vezme, čo je jeho, a vráti to pánu Tobiášovi. Pán kráľ, ako dal,   tak vezme, a pán Tobiáš dá pokoj. Vrátim sa a budeme zasa spolu.
    </tei:p>
    <tei:p>
     - Dobrá myšlienka, chlapče, no ako sa dostaneš ku kráľovi? Vieš   ty, kadiaľ vedie cesta k nemu? A vieš ty, že kráľ býva v takom meste,   kde je zámkov ako tuto pánov Tobiášov, ba ešte väčších, ako oviec v   košiari a domov ako tej trávy na lúkach a ľudí ako mravcov v   mravenisku?! A pána kráľov zámok je taký veľký ako táto hora a pod   zámkom voda hučí, a ako sa cez ňu dostaneš, keď si nikdy rieky   nevidel, nieto v loďke sedel?
    </tei:p>
    <tei:p>
     Valent len na pol ucha počúval. Nemienil on ísť do Budína. Inak si   to vymyslel.
    </tei:p>
    <tei:p>
     - Nie, dedo. Prečo by som ja šiel za pánom kráľom, keď pán kráľ   príde sem?
    </tei:p>
    <tei:p>
     Babicovi svitlo v hlave, musel prisvedčiť.
    </tei:p>
    <tei:p>
     - Myslíš do Zvolena?
    </tei:p>
    <tei:p>
     - Prečo nie? Príde leto, aj pán kráľ príde. Do Zvolena už len   potrafím. Hovorili ste, že Hron od Zvolena tečie. Zbehnem dolu po   Šášovský hrad k Ladomeru, potom sa dám proti vode, kým nedôjdem do   mesta. V meste ľahko nájdem zámok a v zámku pána kráľa. Vezmem   peniaz, čo mi daroval, bude ho iste poznať. Mám ho odložený v kolibe   v rázštepe. Rozpoviem mu, ako som pochodil, ako sa nám povodilo.
    </tei:p>
    <tei:p>
     - Bodaj by bolo tak, ako hovoríš, chlapče. Bodaj by bolo tak   ...
    </tei:p>
    <tei:p>
     - Uvidíte, dedo, že dobre bude, len čo sa toho kráľovho daru   strasiem.
    </tei:p>
    <tei:p>
     Potom už nesedávali takí smutní. I dedo, i vnuk veselšie chodili   okolo oviec a radostnejšie očakávali jar, keď pán kráľ príde do   Zvolena.
    </tei:p>
    <tei:p>
     Nevedel Valent, nevedel ešte, aké je lúčenie. Nikdy sa on nelúčil   s nikým. Ani mu to na um neprišlo, že by sa s dedom rozísť mal.   Myslel si, že s ním bude večne sedieť. Teraz, keď si pomyslel, že   bude musieť odísť a deda nechať, čudne mu stískalo srdce. Nevedel   Valent, či to strach, či obava. Ale čas utekal. A čím ťažšie bolo   Valentovi myslieť na túto vec, tým chytrejšie čas utekal. Utekal a   Ďura bude nezadlho ...
    </tei:p>
    <tei:p>
     A Valent sa nechcel dočkať Ďura na salaši.
    </tei:p>
    <tei:p>
     Čože mal robiť? Nič nemohol, iba vziať gajdy a s nimi sa tešiť, ak   sa potešiť mohol a vedel. Ej, ale ak iných jeho gajdy tešili, jeho   samého nepotešili. Ba keď večerom pod starým stromom hrával, ešte   ťažšie mu prichodilo. Nadúval temlov, prstami preberal po dierkach,   ale mysľou, oj, tou bol ďaleko. V ušiach mu neznel zvučný hovor huku,   ale akýsi neznámy šumot. A keď sa pozastavil nad tým, zbadal, že to   nie huk, ale rieka hučí. A nad riekou mesto a nad mestom zámok, aký v   živote nevidel. Nikdy nebol ďalej ako v hore, ale sa mu tak v mysli   marilo, že je to Zvolenský zámok. A naraz jeho ústa prestali dúchať   do chlipáka, prsty prestali preberať a gajdy zatíchli. Gajdoš sedel   bez slova, zahútaný a zahrúžený. A dlho do noci takto sedával. A keď   sa prebral, naraz mu tak ťažko prišlo, že sa mu slzy rozliali po   lícach. A Valent ich len rukou zotrel a rozžialený, nepotešený sa   vracal do koliby k dedovi.
    </tei:p>
    <tei:p>
     A toho večera, keď ho už len dva dni delili od chvíle, keď sa   mienil vydať na cestu, stala sa divná vec. Hral, hral, kým sa mu   myseľ nezastrela a pred očami sa mu nezjavil zámok a voda. Potom mu   chlipák vypadol z perí a muzika sa zadusila kdesi v temlove. A sedel   Valent potom ešte zahútanejší ako inokedy. A ako tak sedí, uhriešený   a zahútaný, odrazu len zbadá, že sa z hory niečo k nemu trávou   potročí. Neveľmi si toho Valent všímal. Len keď sa z toho mrvenia   vyšmykla malá postavička lesnej žienky, zbystril pohľad. A keď   priskackala k nemu tak, že sa ani zeme nedotýkala, spoznal v nej   Kráľku. Mala ľahké belavé šaty, čo sa tratili v prednočnom šere, a na   hlávke jej svietila korunka. Valent čakal a mlčal.
    </tei:p>
    <tei:p>
     - Valent! Valent! - zvolala a zastala obďaleč.
    </tei:p>
    <tei:p>
     - To si ty, Kráľka? - opýtal sa Valent len tak zo zvyku.
    </tei:p>
    <tei:p>
     - Ja, Valent, a prišla som k tebe . . .
    </tei:p>
    <tei:p>
     - Áno, Kráľka, rozlúčiť sa, však ...
    </tei:p>
    <tei:p>
     Kráľka nepovedala slovíčka, len sklonila hlávku.
    </tei:p>
    <tei:p>
     - Nebudem vám ja už tejto jari vyhrávať, Kráľka. Nebudem, veru,   lebo Ďura je neďaleko a pán kráľ možno sa už poberá do Zvolena.
    </tei:p>
    <tei:p>
     - Smutno nám bude, Valent, ale čože si počneš? Vieme, že ti to   všetko naša gajdica narobila. Ej, čože sme my vedeli, keď sme ti ju   darovali? Mysleli sme si - všetci ľudia sú ako my. A ono žijú aj takí   ako žakýlsky pán a jeho kamaráti. Ale nermúť sa, dám ti novú gajdicu,   bude lepšia od prvej, a keď ti zle bude, len si smelo na nej   zagajduj!
    </tei:p>
    <tei:p>
     Valent len popamäti vzal gajdicu a vykrútil starú, podal ju Kráľke   a zakrútil si namiesto nej novú.
    </tei:p>
    <tei:p>
     - Tak, Valent, ostaň zbohom ... A keď sa raz vrátiš, nezabúdaj na   nás. I keď sme tvojmu oku skryté, jednako ťa vidíme a počúvame.   Zahraj tu zvečera pod stromom.
    </tei:p>
    <tei:p>
     A odhopkala spod stromu do lesa.
    </tei:p>
    <tei:p>
     Valent už toho večera nehral. Ešte vždy dúfal, že nebude musieť   odísť. Teraz už nemal nádeje. Kráľka ho nepotešila. Zavzdychal si   teda a odišiel spod stromu do koliby.
    </tei:p>
    <tei:p>
     Na druhý deň sa začal chystať na cestu. Nechcel sa dať prekvapiť.   Prichystal si tanistru, hodnú čugaňu do ruky, lebo vedel - vo svete   sú všelijakí ľudia. Prezrel gajdy, vymastil bačkorky a pripravil sa.   Dohodli sa, že ho dedo odprevadí na kus, a potom už sám pobeží dolu k   Hronu. Pohne sa večer, lebo čože je jemu noc? Od malého mala žil v   hore a noc, deň mu boli jedno. Aspoň prejde okolo Šášova nocou.   Radšej si dňom oddýchne.
    </tei:p>
    <tei:p>
     Deň sa minul bez nehody. Iba Vavrinec prišiel pýtať tri jahnence.   Vraj pre pána šášovského. Lebo šášovský pán je Juro a pán Tobiáš   nebodaj zajtra pobeží na Šášov.
    </tei:p>
    <tei:p>
     Keď to Valent počul, svitlo v ňom trochu nádeje. Ak sa pán Tobiáš   chystá na Šášov, akiste na nich zabudol. No keď sa vráti, môže si   odrazu zmyslieť. Neodloží teda Valent odchod, hoci sa mu takéto   myšlienky začínali vkrádať do mysle.
    </tei:p>
    <tei:p>
     Keď nadišiel večer, pobral sa. Dedo šiel s ním až po močiarske   kopanice. Tam sa rozlúčili.
    </tei:p>
    <tei:p>
     - Vrátim sa už, Valent, - povedal dedo, - a ty si zapamätaj, čo   som ti hovorieval. Nespúšťaj sa a drž sa rovných ciest. Ja už len na   teba budem myslieť, a ty nezabúdaj, že máš deda. Nerád by som umrel,   kým ťa ešte neuvidím.
    </tei:p>
    <tei:p>
     - Ej, dedo, - hovorí Valent, - odoberáte sa, akoby som odchodil   naveky. Možno je už pán kráľ vo Zvolene. Ak nebude, poberiem sa na   niektorý sálaš a prechovám sa tam. Za moju robotu mi hocikto dá   najesť a iné si nežiadam. Dávno ja budem na Michala doma. Pole bude   pána Tobiášovo a my nebudeme musieť na hrad. Len sa vy nebojte, a ak   by ste dačo potrebovali, nezabúdajte odkázať do dediny, nedajú vám   zahynúť ... Aj ja som zaprosil, aby sa obzreli . . .
    </tei:p>
    <tei:p>
     Rozlúčili sa. Dedo stál a hľadel za Valentom. Valent smelo   vykročil, ani sa neobzrúc, aby si dedo nemyslel, že sa bojí. . .
    </tei:p>
    <tei:p>
     Ej, ale mu nebolo do nebátia. Nebál sa Valent noci, no ako sa   vzďaľoval od deda, tuhšie mu srdce stískalo. Len keď prišiel do   ladomerských hôr, uľahčilo sa mu. Kráčal potichu, lebo mal krpce   mäkké ako perina a oči privyknuté na temnotu. Nohy sa nepotkli ani o   jeden kameň. Šiel horou ako tôňa. A už cítil, ako sa cesta zvažuje.   To je už cesta nadol k Hronu. Teraz by sa mal napravo od nej zjaviť   Šášovský zámok. Ale je tma, sotva ho uvidí. Jednako ho uvidel. I čo   mesiac už zvečera zašiel a hviezdy trúsili len sporé, studené svetlo,   zbadal ho. Múry presvitali belavo a veže trčali do neba ako rázsochy.   Trochu mu srdce zabúchalo, keď prichodil k nemu. Nebol on ešte v   zámku, ale dobre vedel, že šášovský pán je neodchodnejší od   žakýlskeho. Veru, čo aj ho vtedy na Žakýlskom hrade nebil, len sa   chechtal, keď ho pán Tobiáš obšíval.
    </tei:p>
    <tei:p>
     Došiel na miesto, kde sa cesta dvojila. Jedna stúpala hore k   hradu, druhá sa zvažovala dolu k Hronu. Pobehol. Čosi mu šepkalo, aby   tak urobil, lebo nehodno sa okolo takýchto skalných hniezd motať.   Strážnik iste stojí na veži a môže ho zbadať na ceste. Zlý pošepne,   zavolá, a Valent by sa mohol ľahko ocitnúť v pasci. Nadhodil halienku   na pleci, tuhšie stisol gajdy a pobehol. Šťastlivo sa dostal k   Ladomeru. Obišiel mýto a dal sa hradskou proti toku Hrona. Odľahlo   mu. Ani si nemyslel, že to tak ľahko prejde.
    </tei:p>
    <tei:p>
     No, počkaj, Valent, ešte si nepreskočil.
    </tei:p>
    <tei:p>
     Ba vari aj chcel preskočiť priekopu, no tu akoby mu bol remenec na   krpci povolil. Sadne si, oddýchne i remenec napraví, pomyslel si. No   ešte sa po skoku ani zeme nedotkol, keď odrazu ktosi zahučí:
    </tei:p>
    <tei:p>
     - Stoj!!!
    </tei:p>
    <tei:p>
     Valent prisadol k zemi ako divá mačka, ktorá skočila mimo a padla   pod nohy poľovníka. Nepohol sa, ani slovíčka nepreriekol. Akoby bol   zrástol so zemou. Pričupil sa ku kružine a mocne stisol v hrsti   čugaňu.
    </tei:p>
    <tei:p>
     Z druhej strany kružiny začul niekoho prichodiť. Nebodaj ho   hľadajú. Haluze šuchotali a zreteľne počul, ako sa niekto prediera   krovím.
    </tei:p>
    <tei:p>
     - Hrom do teba, - zašomral akýsi hlas. - Ej, ale ti vyčítam, ak ťa   nájdem, - sľuboval druhý.
    </tei:p>
    <tei:p>
     Nuž takto milý Valent nemohol nič iné robiť, ako robil. Sedieť   učupený a nehýbať sa, lebo i najmenší pohyb by ho prezradil. Zhrbil   sa ešte väčšmi a čakal, čo bude.
    </tei:p>
    <tei:p>
     Dočkal sa.
    </tei:p>
    <tei:p>
     Tí dvaja sa priblížili. Nevedeli rozoznať sivú halenu od krovia.   Iba keď jeden z chlapov pristúpil Valentovi nohu, že Valent až zubami   zaškripotal, zbadali ho.
    </tei:p>
    <tei:p>
     - Tu je, vtáčik, - zavolá ten, čo ho našiel, a už ho aj drapcoval   zo zeme. - Ukáž sa, čo si zač?
    </tei:p>
    <tei:p>
     Keď sa Valent postavil a tí dvaja zakresali a svetlo sa rozlialo,   zhíkli:
    </tei:p>
    <tei:p>
     - Doparoma, gajdoš! Kdeže sa tu berieš, kamarát? - smiali sa.
    </tei:p>
    <tei:p>
     Nevedel Valent, čo povedať. A keďže sa bál pravdu povedať, radšej   mlčal a naplašený hľadel na pandúrov. Lebo naozaj s pandúrmi sa   stretol. A to s pandúrmi šášovského pána. Často sa oni po hradskej   potulovali, najmä keď mal cestou prejsť sprievod kupcov alebo   strieborná fúra zo Štiavnice alebo vozy, vezúce do Beňadika desiatok   alebo zbožie . . . Možno aj teraz striehli na niečo také, a keď nič   nevystriehli, vracali sa domov a tak sa stretli s Valentom. A že   Valent tak náhle odskočil z cesty, pozdávalo sa im to podozrivé.   Chytili ho.
    </tei:p>
    <tei:p>
     - No čože, vari si onemel? - prihováral sa prvý.
    </tei:p>
    <tei:p>
     - Hovor, človeče, odkiaľ a kam ideš takto nocou!
    </tei:p>
    <tei:p>
     No Valent mlčal.
    </tei:p>
    <tei:p>
     - Posvieť ešte, uvidíme, či je to naozaj gajdoš. Možno je to   niekto, čo nemá čisté svedomie.
    </tei:p>
    <tei:p>
     Vtom sa už aj rozleteli iskry. No ešte sa svetlo ani dobre   nerozhorelo, keď zavolal jeden z pandúrov:
    </tei:p>
    <tei:p>
     - Doparoma, veď je to pána Žakýlskeho gajdoš. Videl som ho hore na   hrade, keď sa raz chceli páni zabávať.
    </tei:p>
    <tei:p>
     - Ty si nebodaj ušiel! - vyjasnieval tvár druhý. - A vieš ty, čo   znamená ujsť od pána?
    </tei:p>
    <tei:p>
     - Neviem, - zašomral Valent, ani nevediac, ako mu to slovko   vyletelo z úst.
    </tei:p>
    <tei:p>
     - Nuž ak nevieš, dozvieš sa. A teraz sa ber s nami na hrad, tam ti   už povieme, čo a ako. Možno príde dnes aj pán Tobiáš a urobí s tebou   poriadok.
    </tei:p>
    <tei:p>
     Tak sa skončila krátka Valentova cesta za pánom kráľom. Namiesto   proti vode musel kráčať po vode, a namiesto ku Zvolenu blížil sa k   Šášovu. Prešli dedinou, prešli mostom cez Hron a dali sa strmou   cestou na hrad. Rozmýšľal Valent, čo by mal urobiť. Nemohol nič, s   dvoma ozbrojenými chlapmi si neporadí. Nuž poslušne a pokorne kráčal   hore na hrad.
    </tei:p>
    <tei:p>
     Nezobudili nikoho, zatvorili ho do izbietky kdesi pod vežou. V   izbietke nebolo ani nábytku, len hrubo tesaný stolík, lavička a   drevené lôžko očakávalo nešťastného gajdoška.
    </tei:p>
    <tei:p>
     - Tu sa zlož a ak ti smutno bude, máš gajdy, zagajduj si. Keď sa   pánu urodzenému uráči vstať, upovedomíme ho, akého hosťa má na hrade.   Potom sa dozvieš aj viacej.
    </tei:p>
    <tei:p>
     Dvere sa zatvorili. Valent zreteľne začul, ako zaškripel veľký   kľúč v zámke. Ostal sám. Ale napodiv necítil obavy. Veď mal čisté   svedomie. Neurobil nič zlé. Že odišiel? Dedo ostal a ovce upasie.   Povie úprimne a popravde, prečo sa pobral do Zvolena. Hej, aby pán   kráľ vrátil pole pánu Žakýlskemu, on radšej bude pásť ovce pána   Tobiáša, ako pásaval. A ak kráľ príde, rád mu zahrá, ak ho bude   muzika zabávať. Zahrá, a zadarmo. Nie, neurobil nič zlé.
    </tei:p>
    <tei:p>
     Takto rozmýšľal, sediac na drevenej prični, a čakal, kedy zasvitne   biely pás svetla na oblohe.
    </tei:p>
    <tei:p>
     No dlho ešte musel takto sedieť náš Valent a možno aj zadriemal. A   keď sa zobudil, svetlo sporo vnikalo malým okienkom kdesi nad jeho   hlavou.
    </tei:p>
    <tei:p>
     A veru zabudol pán Tobiáš na baču a jeho vnuka. Aspoň v tom čase,   keď pán Juro zo Šášova oslavoval meniny a príchod šiestej desiatky na   plecia. Ani to nemohlo ináč byť, lebo na Šášovskom hrade sa zišla   vyberaná spoločnosť. Boli tu páni Dóciovci z Revišťa, rodina pána   Jura zo Šášova, aj páni z blízkej Breznice, aj pán Baláž zo Sitna bol   prítomný, ani panstvo zo Sklenoteplického hrádku nechýbalo.
    </tei:p>
    <tei:p>
     Na dvore bolo ako o súdnom dni. Panstvo prichodilo a vítačkám   nebolo konca kraja.
    </tei:p>
    <tei:p>
     Večer sa potom rozprúdila na hrade veselosť, akej tu už dávno   nebolo. A ktože by si v takomto čase kazil náladu s Valentom?! Bude   na to dosť času neskoršie. Teraz sa panstvo zabávalo. Svätokrížski   pištci vyhrávali, a keď bola muzika, ani spevu, ani tanca   nechýbalo.
    </tei:p>
    <tei:p>
     Dolu v prízemí hradu bolo neinak. V jednej sále čeľaď, v druhej   pandúri, správcovia a drábi hradného pána sa zabávali. A kriku a   výskotu nebolo o nič menej tu dolu ako tam hore. A keď sa už noc tak   naširoko rozprestrela, že sa začínala trhať napoly, zišiel ktorémusi   pandúrovi na um Valent.
    </tei:p>
    <tei:p>
     - Sto striel, kamaráti, - zvolal, - či sa my musíme zabávať bez   muziky, keď máme privrznutého gajdoška?!
    </tei:p>
    <tei:p>
     - Tak je, tak je! - vrešťali pandúri.
    </tei:p>
    <tei:p>
     - Možno nám veselšie bude hrať ako pánu Žakýlskemu, - vrešťal ten,   čo bol videl Valenta na Žakýlskom hrade. - Ak nebude, vyplatíme ho   štedrejšie ako pán Tobiáš!
    </tei:p>
    <tei:p>
     A tak sa stalo všetko tak ako vtedy na Žakýlskom hrade.
    </tei:p>
    <tei:p>
     Valent sedel uhriešený a počúval krik a hurhaj. Vedel, ako sa tam   veselo zabávajú a na neho už dávno zabudli. Hej, lebo sa nik od rána   o neho ani neobzrel. Nemal Valent od rána nič v ústach. Dedo mu síce   zakrútil do ošatky kus suchej baraniny a chleba na cestu, ale   Valentovi nechutilo jesť. Nedotkol sa ani chleba, ani mäsa. Len sedel   a hútal, prečo ho na každom kroku nešťastie stretá a prenasleduje.   Keď sa začalo schyľovať k večeru a v izbici sa začínalo stmievať,   položil gajdy vedľa seba a zakrútiac sa do halienky, vyvalil sa na   tvrdé lôžko. A aj by bol usnul, nebyť toho kriku a hurhaja na dvore a   v hrade. Driemoty ho opustili a potom zas prišli myšlienky na sálaš,   na deda, na ovce, a spánok odbehol ďaleko, ďaleko od Valenta.
    </tei:p>
    <tei:p>
     A tak ho našli drábi ležiaceho, ale nespiaceho.
    </tei:p>
    <tei:p>
     - Hej, kamarát, muzikant, gajdoško s gajdami, hore sa!   Vstávaj!
    </tei:p>
    <tei:p>
     Valent vyskočil na rovné nohy, ale pobrať sa nemal veľkej   chuti.
    </tei:p>
    <tei:p>
     - Čo stojíš ako drevený? Ber gajdy a poď!
    </tei:p>
    <tei:p>
     - Aspoň sa naješ a napiješ, lebo si sa iste od rána postil, -   vravel ten, čo prišiel prvý.
    </tei:p>
    <tei:p>
     Pochopil Valent, čo sa robí. Pred očami sa mu mihol obraz, ktorý   prežil dávno na Žakýlskom hrade. Ale protiviť sa nemohol. Vzal   pokorne gajdy a poberal sa. Vo dverách zastal. Akoby rozmýšľal, či   ísť, či nejsť. No pandúr mu nedal rozmýšľať. Posotil ho a   zavrešťal:
    </tei:p>
    <tei:p>
     - Ak sa ti nechce, zahráme ti my, skôr ako ti urodzený pán   zahrá!
    </tei:p>
    <tei:p>
     Nuž sa Valent pobral. Skrúšený vkročil do miestnosti, kde bola   zábava. Privítali ho s veľkým vreskom. Posadili ho na vyvýšené miesto   k bachratej peci a čakali, kým si pripraví nástroj. Valent nemal   iného východiska, i čo mu srdce stískalo, len hrať. Pomaly, trasúcimi   sa rukami pchal temlov pod pazuchu a pripravoval chlipák, prehodil si   huky cez plecia a prebehol prstami po dierkach gajdice. Nuž a v duchu   si želal, aby tentoraz lepšie pochodil ako predošle na Žakýli. Lebo   tak bolo: z klbka pandúrov sa vyterigal podnapitý ten, čo ho   priviedol sem a čo ho aj na Žakýlskom hrade videl, a v ruke niesol   hrubú trstenicu. Pobiede sa doknísal k Valentovi a hovorí:
    </tei:p>
    <tei:p>
     - Pozri, kamarát, ak ty nebudeš, budem ja . . . Ty na gajdách a ja   touto palicou. Lebo ja ťa dobre poznám, vtáčik. Takto sedliackej   chase zahráš, a pánom nechceš. Teda pozor si daj!
    </tei:p>
    <tei:p>
     A šermoval mu palicou pred nosom.
    </tei:p>
    <tei:p>
     Valentovi už bolo všetko jedno. Vedel, zle sa mu povodilo, a ešte   horšie sa mu povodí. Jednako mu odrazu blysla hlavou myšlienka na   Kráľku. Trocha sa potešil a začal dúfať, že mu pomôže. Čelo sa mu   vyjasnilo a smelšie pozrel na čakajúcich pandúrov. Oblizol si pery i   chlipák a začal fúkať.
    </tei:p>
    <tei:p>
     Divné! Tentoraz sa gajdy rozhovorili. Huky zašomrali plným,   zvonivým hlasom ako organ, piskory zakvílili a potom sa rozospievali.   A Valent akoby bol pri tomto zvuku zabudol, že je na Šášove. Tak sa   mu pozdávalo: sedí na salaši pod stromom a pred ním lesné žienky   tancujú. Nuž si hral gajdoš Valent a čerta sa staral, čo robia   pandúri.
    </tei:p>
    <tei:p>
     Jednako mal sa aj na nich obzrieť. A bol by videl čudný obraz.   Dobre hovorila Kráľka, že mu táto gajdica lepšie poslúži ako prvá.   Pandúri sa zabávali, až milá vec. Ale ktorý sedel - sediaci, ktorý   stál - stojaci, ktorý začal spievať, spieval, ktorý tancoval,   hajduchoval, ktorý pil, pil, a nik sa zo svojho miesta nepohol. A tak   sa pozdávalo, že smelí pandúri šášovského pána, čo bili na poli   poddaných, čo sa nebáli ani banskomestských vojakov, sprevádzajúcich   zlaté a strieborné fúry, čo chytali opátskych ľudí, museli teraz   počúvať tajomný hlas gajd. Jedni sedeli, nemôžuc sa pohnúť z miesta,   hoci sa pokúšali vstať, akoby boli s lavicami zrastení alebo mali na   nohách centové ťarchy. Iní sa smiali s rozškľabenými ústami a nemohli   iné robiť, len sa rehotať, hoci rozhadzovali rukami, chytali si ústa,   ohmatávali líca, lebo smiech nemohli zastaviť. A tí, čo sa chytili   hajduchovať, vyskakovali, rozhadzovali rukami, nohami, pot sa z nich   lial, ale nemohli prestať. Každý bol ako gumovým povrazom priviazaný   k zemi. Pohybovať sa mohol, ale z miesta pohnúť nie. A možno, keby si   to bol Valent všimol, bol by v hre prestal. Ale Valent sa neobzrel a   len hral, hral. Ešte vždy videl pred sebou sálaš a mesačnú noc. Lesné   žienky vyšli na lúčinu a tancovali. Kdesi vzadu poskakoval kŕdlik   líšteniec a vedľa nich zaberali srnky do hory. A ako mu ten obraz   ožil pred očami, tak si Valent nevšimol, čo sa okolo neho robí, a   hral len tomu, čo videl pred svojím duševným zrakom.
    </tei:p>
    <tei:p>
     Vresk a hrmot ho prebudili zo snenia.
    </tei:p>
    <tei:p>
     To sa najtučnejší pandúr, čo sa prvý začal natriasať, prevalil.   Trepol na zem, len tak zadunelo. Ej, ale ani tak nemal pokoja. Aj   ležiačky rozhadzoval rukami, nohami, akoby ho boli kŕče naťahovali. A   tí, čo sa za stolom rozvaľovali a smiali, tiež sa jeden po druhom   skydávali na zem. Lenže smiať sa neprestávali. A ak niekto vošiel   dnu, schvátila ho veselosť, natriasal sa, spieval, smial sa ako   ostatní.
    </tei:p>
    <tei:p>
     Valent stále hral, lebo ešte nevedel, že to jeho gajdy robia.   Myslel si, že to drábi z roztopaše vyčíňajú. A keď si takto namýšľal,   tuhšie fúkal do temlova, rezkejšie preberal na gajdici, aby ten s   palicou nemal možnosť a príčinu zamiešať sa do jeho muziky. Lenže ak   tuhšie hral, tí museli tuhšie revať, tuhšie sa smiať i natriasať sa.   Hej, beda, prebeda! Nevidelo sa to už Valentovi. No nevypustil   chlipák z úst, ani preberať neprestal a obzeral sa dookola. Ten s   palicou sa rozháňal a kto sa nadaril bližšie, dostal takú, len sa tak   skúrilo. Pot z neho stekal, oči vyvaľoval na Valenta, ale rozháňať sa   neprestal, hoci z palice už triesky fŕkali. Iba teraz si začínal   Valent uvedomovať, čo sa to robí. Kráľkina gajdica! A ak je tak, tak   len hrať, aby sa páni drábi vytancovali do chuti.
    </tei:p>
    <tei:p>
     Aj hral. Hral a neustával, kým mu prsty nezačali drevenieť. Potom   prestal. Aj mohol, lebo naokolo ležalo všetko ako pobité. Niektorí sa   únavou dusili, iní ležali s vyvalenými očami a strašne zazerali na   Valenta, tretí boli zvalení a bez pohybu, akoby v nich života nebolo.   Ej, divnú to gajdicu má, divnú. Ale čo teraz?
    </tei:p>
    <tei:p>
     No Valent rýchlo našiel odpoveď.
    </tei:p>
    <tei:p>
     Preč!,
    </tei:p>
    <tei:p>
     Kým títo spia a oddychujú, a iste budú dlho oddychovať, musí   zmiznúť: ujsť a pokračovať V ceste, z ktorej ho vrátili. Teraz pôjde   smelšie, lebo vie, čo väzí v gajdici. A ani nerozmýšľal, len vybehol   na dvor. Keď bol na dvore, ľahko našiel vrátka, ktorými sa vychodilo,   keď bola hlavná brána nad padacím mostom zatvorená. Keď zacítil nad   sebou voľné nebo a naokolo horu, radostne si vydýchol a pustil sa   dolu cestou k Hronu.
    </tei:p>
    <tei:p>
     Nech sa potom robilo na Šášovskom zámku, čo chcelo, Valent sa   nepustil Hrona. A že sa ho nepustil, dostal sa šťastlivo k Zvolenu.   Ale keď došiel celkom blízko k mestu, zbadal, že sa Hron ovíja okolo   neho ako had. A z druhej strany zas Slatina zastavuje cestu k nemu. A   že bolo z jari, nuž veru hodné vody sa valili jednou i druhou   stranou. Prebrodiť sa nedalo a plávať v šatách s gajdami? Valent sa   škrabal v štici a obchodil mesto ako mačka horúcu kašu. Nakoniec   nemohol ináč, len pobrať sa pekne k mostu.
    </tei:p>
    <tei:p>
     Hej, ale na moste zábradlie a krížom cez cestu mocné drevené   závory. Pri závorách domec a Valent si už domyslel, že v domci   striehne zvolenský mýtnik. A Valent nemal pri sebe ani groša okrem   toho, čo mu dal kráľ.
    </tei:p>
    <tei:p>
     „Eh, rozhodol sa odrazu, „čože, možno je mýtnik dobrý človek   a nezje ma. Poviem dobré slovo a pustí ma.
    </tei:p>
    <tei:p>
     Aj sa zobral. Ale mýtnik, aký bol, divný človek bol. Chlapisko   tučné a s fúziskami, v dlhom kabáte so zubatým golierom a v končistom   klobúčiku. Zastavil ho a zvolal:
    </tei:p>
    <tei:p>
     - Denár!
    </tei:p>
    <tei:p>
     A keď Valent iba stál, lebo sa nevedel k slovu dostať, vtiahol sa   mýtnik do domca, nechajúc ho pred závorou.
    </tei:p>
    <tei:p>
     „Denár, denár, hútal Valent. Počul už toto slovo a vedel, že   to peniaz má byť, ale ho ešte v živote nevidel. Iba ten, čo mal   zašitý v kožúšku, čo dostal od kráľa. Hej, ale ten nemožno dať. Čo   robiť? Ohrada je nie taká vysoká a ľahko by ju preliezol. No ak by ho   mýtnik zbadal, nedobre by sa mu povodilo.
    </tei:p>
    <tei:p>
     Skúsi poprosiť a povedať, o čo ide.
    </tei:p>
    <tei:p>
     - Hej! - zvolal na mýtnika, - pán mýtnik! Pusťte ma, chudobný   som!
    </tei:p>
    <tei:p>
     Mýtnik vystrčil fúzatú hlavu a zavolal:
    </tei:p>
    <tei:p>
     - Denár!
    </tei:p>
    <tei:p>
     - K pánu kráľovi idem!
    </tei:p>
    <tei:p>
     - Pána kráľa niet v meste.
    </tei:p>
    <tei:p>
     Toto bola iná reč. Pre Valenta prestalo mesto jestvovať. Čože by   tu robil, keď kráľa niet! Nepôjde on do mesta. Počká. O nejaký čas   pán kráľ isto príde, a potom ho vyhľadá. Možno mýtnik aj bude čosi   vedieť, opýta sa ho.
    </tei:p>
    <tei:p>
     - Hej, pán mýtnik! - zavolal znova.
    </tei:p>
    <tei:p>
     Keď trpezlivý mýtnik vystrčil hlavu z domca a zas zavolal svoje   „denár, zaprosil:
    </tei:p>
    <tei:p>
     - Prosím vás, pán mýtnik, kedy dôjde pán kráľ do mesta?
    </tei:p>
    <tei:p>
     - Čo ťa do toho?
    </tei:p>
    <tei:p>
     - Musím k nemu. Tu v kožúšku mám zašitý peniaz, čo mi bol dal ...   Aj sálaš mi podaroval, ale chcem mu povedať, aby ho len nechal pánu   Tobiášovi. . .
    </tei:p>
    <tei:p>
     Teraz už mýtnik nevtiahol hlavu do domca, ale skúmavo pozrel na   mládenca. Nevyzerá na lapaja. Statočnosť mu hľadí z očú. Pokýval   hlavou a prívetivejšie zahovoril:
    </tei:p>
    <tei:p>
     - Niet ho ešte. Možno o nejaký čas príde, lebo sa posli častejšie   v meste obracajú ako inokedy. Je to obyčajne predzvesť toho, že pán   kráľ príde.
    </tei:p>
    <tei:p>
     - Nuž počkám a prídem neskoršie, - povedal Valent. - A vám, pán   mýtnik, ďakujem.
    </tei:p>
    <tei:p>
     A obrátil sa a vykročil naspäť. Mýtnik hľadel za ním a krútil   hlavou.
    </tei:p>
    <tei:p>
     Keď došiel Valent na cestu, uderila mu do mysle otázka: Čo teraz?   Domov? Možno ho už pán Tobiáš hľadá, aby ho vyplatil ako v jeseni. A   mohlo sa aj stať, že už vie o jeho úteku, a potom je to ešte horšie.   Okolo Šášova sa potulovať? Ej, to by si dal! Pandúri nezabudnú, ako   ich pozabával. Chytro sa obrátil chrbtom k tým stranám, kde bol   Šášovský hrad a hrádok pána Tobiáša, a dal sa stúpať na druhú stranu   mesta proti toku Slatiny. Mesto nechával bokom a onedlho mu zmizlo z   očí. Valent sa držal riečky, prechodil dedinkami, i do Slatiny   došiel. A tam sa dozvedel, že z druhej strany Zvolena, k Bystrici, sú   Rybáre, Hájniky, Kováčová. Tam bývajú kráľovi ľudia a tí istotne   najlepšie budú vedieť, kedy dôjde pán kráľ. Tak, tak, lebo tí kráľove   lesy strážia, kone kujú, vozy opravujú, ryby chytajú a až hen do   Budína posielajú, veď v Dunaji takých rýb nenájdeš ako tu, v čistej   vode Hrona. Nuž si Valent pomyslel:
    </tei:p>
    <tei:p>
     „Ak chcem kráľa uvidieť, nemožno mi tu ostať, ale musím v tie   strany prejsť. Ta musím, kde jeho ľudia bývajú, lebo ku svojim skôr   príde ako k cudzím.
    </tei:p>
    <tei:p>
     Aj tak urobil. Dal sa putovať naspäť na Zvolen. Tu i tam dlhšie   pobudol, poslúžil, mládeži na muzike zahral, zarobil groš-dva, aj sa   preživil. A tak sa zbavil starostí, že ho zvolenský pán mýtnik do   mesta nepustí, keď nebude mať denár na mýto. Ako ho zarobil, hneď ho   odložil k tomu, čo mu daroval pán kráľ, a zaumienil si, že ho veru   nevypustí z rúk, len vtedy, keď dôjde ku zvolenskému mýtu.
    </tei:p>
    <tei:p>
     Tak sa dostal Šťastlivo ku Kováčovej. A že bol Valent chlapík   súci, a veľké kladivo, ktorým kováč udieral na podkovy kráľovských   vraníkov, mu bolo ako pierko, usmial sa starý kováč Damián a prijal   ho do služby, i keď len na taký čas, kým príde kráľ. Nuž odložil   Valent gajdy a každé ráno si nasadil na hlavu čiernu koženú čiapku,   opásal si zásteru, bral do rúk veľké kladivo a udieral do žeravého   železa, len tak iskry fŕkali. Aj starému kováčovi Damiánovi bolo   veselšie, lebo deti i žena mu pomreli a len stará gazdiná mu   opatrovala dve kravy, varila i obšila kováča aj Valenta. A tak   Valentovi bolo neinak. Dobre sa mu vodilo, lebo kováč ho i poriadne   nachoval, aj dobré slovo mu povedal, aj zaplatil, ako bol sľúbil. Ale   aj udieral Valent, ako dosiaľ ani jeden tovariš kováča Damiána. A   večerom alebo v nedeľu, keď starý Damián sedával v záhrade pod starou   hruškou a myslel na ženu a deti, čo vtedy pomreli, keď tá strašná   nemoc zúrila, ktorá aj Valentovu mať a otca skosila, vtedy bral   Valent gajdy a nafukoval temlov. A hral. Hral kováčovi Damiánovi a   osládzal jeho žiale. Huky len pridusene liali tichú nôtu, piskor   nezaškrečal, píšťala hebko snula melódiu, ktorá aj Valenta, aj   Damiána, aj starú gazdinú potešila. Tak im všetkým trom zakaždým   odľahlo na duši.
    </tei:p>
    <tei:p>
     Nevedel sa kováč Damián nahľadieť na Valenta, čo cez deň trieskal   ťažkým kladivom do železa a večer mal jednako ľahké prsty, že mu   iskry lietali po dierkach gajdice. A neraz povedal Valentovi do   očí:
    </tei:p>
    <tei:p>
     - Valent, Valent, dobrý kováč by bol z teba.
    </tei:p>
    <tei:p>
     - Ak by som sa to naučil, možno ...
    </tei:p>
    <tei:p>
     - Isto. Uhádneš už podkovu ohnúť, aj meč obstojne vykuješ, aj na   oštep urobíš tvrdý hrot. . . Ak by ti vôľa bola ...
    </tei:p>
    <tei:p>
     Zatíchol. . . Ani Valent nehovoril.
    </tei:p>
    <tei:p>
     - Kohože ja mám, Valent? Žena i deti mi v hrobe hnijú a stará   gazdiná je nadnes, nazajtra ... A z teba by dobrý kováč bol. . .   Tešil by sa pán kráľ . . .
    </tei:p>
    <tei:p>
     Ale Valent len hlavou pokrútil. Čo mu aj ľúto prišlo, úprimne sa   vyznal majstrovi.
    </tei:p>
    <tei:p>
     - Dobrý ste vy človek, majster Damián, jednako, ja už len v naše   strany pôjdem. Aj dedo možno čaká a možno sa už obáva o mňa. Len aby   pán kráľ došiel, poprosím ho a vrátim sa. Veď vy ešte dostanete   tovariša, a možno súcejšieho odo mňa.
    </tei:p>
    <tei:p>
     - Možno ... - povedal Damián potichu a sklamane. - Ale ty si aj   zahrať vedel a pri tvojej muzike mi tak bolo, akoby moji boli ožili a   tu okolo mňa sedeli a stáli. Akoby mi starosti spadli z pliec,   veselšie mi je okolo starého srdca . .. Nemal by si odchodiť, Valent,   nemal ...
    </tei:p>
    <tei:p>
     Ale keď Valent nič neprehovoril, dodal po chvíli:
    </tei:p>
    <tei:p>
     - Pravdaže, máš deda . . . Ale aj ten by mohol k tebe ...
    </tei:p>
    <tei:p>
     A tak prešiel pri rozhovore nejeden večer. No Valent neprestával   myslieť na Zvolen a na kráľa. Natŕčal uši a striehol na zvesti zo   Zvolena. A keď tak túžobne čakal, mal sa dočkať.
    </tei:p>
    <tei:p>
     Jedného júnového dňa priletel posol na koni a rovno k fojtovi:
    </tei:p>
    <tei:p>
     - Pán kráľ príde. Dajte vedieť i rybárom, i hájnikom   kráľovským!
    </tei:p>
    <tei:p>
     Valent ožil. Prestalo ho zaujímať kováčstvo. Majster Damián   zreteľne videl, ako udiera pomimo alebo krajom kladiva uderí a vybije   jamu, čo musí železo znova zohrievať, aby jamu zahladil. Jednako mu   to nezazlieval. Vedel kováč Damián, ako šuhaj túžobne očakáva kráľov   príchod.
    </tei:p>
    <tei:p>
     Keď potom konečne zaviali nad Zvolenom kráľovské zástavy a   zavrešťali trúby, že ich až do dedín bolo počuť, isté bolo, že pán   kráľ prišiel. Nevedel sa už Valent opanovať. Poďakoval sa kováčovi   Damiánovi i jeho gazdinej a pobral sa. A kováč Damián nechal vyhňu a   na kuse ho odprevadil.
    </tei:p>
    <tei:p>
     Ak sa inokedy dostal hocikto do Zvolena, teraz veru nebolo tak. V   meste je vzácny hosť a aj mýtnik dostal pomoc. Dvaja mocní, ako hora   urastení pandúri stoja tam a každého, kto ide do mesta, prísne   prezrú. Ak sa pozdáva podozrivý, vovedú ho do mýta a podrobne sa   povypytujú, kto je, čo chce a kam ide. Nuž veru, aj Valentovi stislo   srdce, keď sa blížil k mostu a uvidel pandúrov. Aj mal vôľu vrátiť   sa, ale mýtnik i pandúri ho už zbadali. Nuž sa poručenobohu pobral   ďalej.
    </tei:p>
    <tei:p>
     Mýtnik ho spoznal. Aj sa usmial. Ale pandúri chladným zrakom   hľadeli na neho. No mladík s gajdami, čo mal dukát od samého kráľa, a   ako im už mýtnik povedal, po spravodlivosť ide, nepozdával sa im   nebezpečný a pustili ho, keď zaplatil mýto.
    </tei:p>
    <tei:p>
     Tmolil sa Valent po meste sem-ta, ale nevedel, kadiaľ by sa dostal   do zámku. Aj ta došiel, aj bránu ako dva domy veľkú uvidel, jednako   mu smelosť udrela kamsi do nôh. Stratil chuť pristúpiť bližšie.   Jednako sa musel odhodlať, keď sa chcel zhovárať s kráľom. Nuž pobral   sa už zo šiesty raz k zámku. Vzdychol si skrúšene a ani   nerozmýšľajúc, čo robí, pobral sa k bráne.
    </tei:p>
    <tei:p>
     Ale čo to?
    </tei:p>
    <tei:p>
     V bráne stojí skupina drabantov a medzi nimi mládenec ako on,   Valent. Čosi drží v ruke, akoby vtáka. Valent jasne vidí, aj reči   počuje. Tí v bráne sa o čosi dohadujú. Ale ten s vtákom je neústupný.   Smelo sa stavia a nechce sa dať. Odrazu sa len zvrtne, rozhodí rukami   a už dvaja-traja drabanti ležia na zemi. Šuhaj vybehne z brány a   poberá sa dolu briežkom. A drabanti za ním. No len čo ho daktorý   dohoní, už sa váľa na zemi. Valentov strach ustúpi údivu a   veselosti.
    </tei:p>
    <tei:p>
     Teda takto? Ej, bude to srdnatý šuhaj, podľa ústroja od Detvy,   trocha vyšší od Valenta a možno aj starší. A vie sa obracať. Striasa   drabantov zo seba ako hrušky. Lenže ak drabanti začnú so zbrojou . .   . Valaška, čo ju v ruke šuhaj nesie, ho neobráni.
    </tei:p>
    <tei:p>
     Vtom prebehol mládenec okolo neho. Valent len stojí, hľadí a smeje   sa, keď vidí, ako zas šmaril jedného z pandúrov o zem a mizne so   sokolom, lebo to sokola niesol v ruke, za prvými domami v meste.   Prebral ho surový hlas.
    </tei:p>
    <tei:p>
     - A čože ty tu?
    </tei:p>
    <tei:p>
     - Nebodaj kamarát tamtoho! - zavrešťal ten, čo sa zo zeme zbieral   a blato zo seba striasal.
    </tei:p>
    <tei:p>
     - Ber ho! - vrešťal tretí.
    </tei:p>
    <tei:p>
     Nestačil sa Valent spamätať, a už mu hviždí korbáč za uchom. Hybko   sa uhol a odskočil. Ale dobrá vôľa ho akosi nechce opustiť.
    </tei:p>
    <tei:p>
     - Nieže tak, páni drábi, neprišiel som ja s tým. A nemôžem za to,   že také slabé nohy máte; mládenec len rukou rozhodil, a vy už ležíte   v blate. Chudobný gajdoš som a pána kráľa hľadám. Ak vám vôľa, zahrám   aj vám.
    </tei:p>
    <tei:p>
     A už aj duje do temlova.
    </tei:p>
    <tei:p>
     Keď rozpajedený drabant dvíha znovu korbáč, zavreští piskor, huky   zahučia. A milý drabant ostane tak, ako sa rozohnal korbáčom.   Poskakuje, švihá, tu i tam zasiahne kamaráta po uchu. Ten zvrieskne a   natriasa sa, nevediac, ako to môže byť, že nechce tancovať, a musí.   Ak daktorý pribehne kamarátom na pomoc, horkýže pomôže! Vyskakovať   musí ako tí. Ej, ktovie, čo by na to povedal pán kráľ, keby videl,   ako si počínajú jeho pandúri. Ale pán kráľ asi nebude doma a Valent   hrá. hrá. dobre pandúrov neumorí. Jednako nemohol takto donekonečna   hrať. Dobre bude stratiť sa za mládencom so sokolom. Nuž pomaly   ustupuje, nechávajúc natriasajúcich sa pandúrov. Jeden, dvaja sa   vyvalia od ustatosti, ale ani na zemi nemajú pokoja a musia sa   natriasať aj tam.
    </tei:p>
    <tei:p>
     Keď došiel k prvým domom, stisne gajdy pod pazuchou a poberá sa   rezko za Detvanom.
    </tei:p>
    <tei:p>
     Len za mestom ho dohonil.
    </tei:p>
    <tei:p>
     - Hahoj, kamarát! - zavolal za ním.
    </tei:p>
    <tei:p>
     Ten so sokolom zastal.
    </tei:p>
    <tei:p>
     - Pomôžbože, brat, - prihovoril sa mu Valent.
    </tei:p>
    <tei:p>
     - I tebe, kamarát, - odpovedal ten so sokolom, vidiac, že je to   chlapík ako on.
    </tei:p>
    <tei:p>
     - Dobre si sa pozhováral s drábmi ...
    </tei:p>
    <tei:p>
     - Ako sa oni prihovorili, tak som musel odpovedať.
    </tei:p>
    <tei:p>
     - Aj ja by bol skoro za teba dostal...
    </tei:p>
    <tei:p>
     - Čože?
    </tei:p>
    <tei:p>
     - Mysleli si, že som s tebou prišiel . . . Len-len že som   ušiel.
    </tei:p>
    <tei:p>
     - Potvory, - zašomral šuhaj namrzený.
    </tei:p>
    <tei:p>
     - Kráľa hľadáš? - opýtal sa Valent.
    </tei:p>
    <tei:p>
     - A ty? - odvetil Detvan namiesto odpovede.
    </tei:p>
    <tei:p>
     - Hľadám, ale neviem, kde ho nájdem.
    </tei:p>
    <tei:p>
     - V Slatine je, - poradil Detvan.
    </tei:p>
    <tei:p>
     Valent mu rozpovedal svoju biedu.
    </tei:p>
    <tei:p>
     Detvan zas rozprával, čo sa jemu prihodilo. Tak ako nám to náš   slávny Andrej Sládkovič napísal. Nechtiac zabil kráľovského sokola a   teraz ho nesie kráľovi. Dozvedel sa Valent, že je to Martin Hudcovie   z Detvy. Uľahčilo sa obom. Zhovárajúcim cesty dobre ubúdalo. Akoby ju   niekto ostrým nožom ukrajoval.
    </tei:p>
    <tei:p>
     . . . Čo je Slatina druhé Jericho?
    </tei:p>
    <tei:p>
     Vreštia to trúby Jehovy?
    </tei:p>
    <tei:p>
     Ticho, šuhajci, preboha, ticho!
    </tei:p>
    <tei:p>
     Zrútia sa vaše budovy!
    </tei:p>
    <tei:p>
     A zem sa trasie a hučia hory,
    </tei:p>
    <tei:p>
     zdá sa, že celé mestečko horí,
    </tei:p>
    <tei:p>
     že z mŕtvych každý hrob vstáva;
    </tei:p>
    <tei:p>
     tak jedným reve ľud ten hrtanom
    </tei:p>
    <tei:p>
     radosťou milým nad svojím pánom:
    </tei:p>
    <tei:p>
     Sláva-sláva - sláva-sláva!!!. . .
    </tei:p>
    <tei:p>
     Slatinské ulice sú preplnené, že sotva kroka urobíš. Hej, také   šťastie, že je tu tento Martin. Vie sa on medzi ľuďmi obracať. Valent   si za ním ťažko razí cestu. No akože razí? Každú chvíľku ich   rozdelia. Martin sa obracia a volá:
    </tei:p>
    <tei:p>
     - Valent!
    </tei:p>
    <tei:p>
     A onedlho zas Valent vykrikuje:
    </tei:p>
    <tei:p>
     - Martin!
    </tei:p>
    <tei:p>
     Potom, keď Valent zavolal, Martin sa mu neohlásil. Oddelili ich,   lebo bol v Slatine práve trh, a nedovolal sa už Martina.
    </tei:p>
    <tei:p>
     Napokon si pohútal: „Slatina nie je Babylon. Možno sa stretnem s   Martinom, ale môžem sa i sám opýtať na pána kráľa. A možno sa ľudia   premelú, voľnejšie bude na ulici. Vtiahol sa Valent do   najbližšej krčmy, že si oddýchne a zaje, lebo od rána je dávno. Sadol   si neďaleko studenej pece a položiac gajdy vedľa seba, rozbalil   batôžtek a začal ujedať, čo mu gazdiná majstra Damiána pripravila na   cestu. Keď sa najedol, oprel hlavu o pec a hľadel na premávajúcich sa   ľudí.
    </tei:p>
    <tei:p>
     Možno zdriemol, keď ho zrazu vyrušil krik:
    </tei:p>
    <tei:p>
     - Gajdoš!
    </tei:p>
    <tei:p>
     Valent rýchlo precitol a naľakane sa poobzeral. Spamätal sa, kde   je. Ale ten, čo ho zobudil, nedal mu dlho rozmýšľať.
    </tei:p>
    <tei:p>
     - Hore sa, kamarát, - volal. - Že sa ti chce driemať! Vieš ty, aký   je dnes deň? V Slatine je jarmok a na jarmoku pán kráľ! Nedriem, ale   ber gajdy a hraj, veď sa dnes všetko veselí. O chvíľku tu bude chasa,   nech si zatancuje. Pán kráľ to má rád. Možno príde aj on. Hej, neraz   tak urobil.
    </tei:p>
    <tei:p>
     A pri tejto reči Valent strácal driemoty. Upil si vína, čo mu   hovoriaci podával. Krv sa mu čudnejšie rozbúrila. Naozaj - uznával -   možno príde pán kráľ. Počuje ho a iste bude ešte poznať hlas jeho   gajd. Nedal sa teda ponúkať, vzal gajdy a nafúkal temlov.
    </tei:p>
    <tei:p>
     Gajdoval.
    </tei:p>
    <tei:p>
     Zvuk gajd akoby bol vábil do krčmy. Onedlho bola plná. Mládenci ho   obstali a len sa dívali, aký to divný gajdoš. Lebo nehral ešte v   Slatine takýto. A darmo by im aj bol povedal Valent, skadiaľ je,   sotva by boli vedeli. O Štiavnici ešte, ale o Žakýlskom hrádku, to   veru by už nebol vedel nik. A šarvanci ani neboli na to zvedaví. Keď   hral, dali sa do spevu, a keď prišli dievky, rozvíril sa veselý   tanec. A tak veselili Valentove gajdy, búrili ľudí. Mládenci   tancovali, spievali, dievky výskali. Valentova muzika sa drala   oknami, dverami von z krčmy, akoby chcela prekričať rozbúrenú   Slatinu.
    </tei:p>
    <tei:p>
     Ani nevedel, ako sa začalo stmievať. Možno by to ani nebol zbadal,   keby odrazu nebol nastal zvláštny šumot. Hurhaj utíchol. Valent   pozabudol fúkať do temlova, aj chlipák mu vypadol z úst, ba cítil,   ako sa mu vlasy ježia, a keby nebol mal klobúk na hlave, iste by sa   mu boli vrkoče zodvihli vozvýš. Nevedel, čo si počať. Len sedel na   hrubej lavici a držal gajdy pod pazuchou, akoby boli slamkou, ktorej   sa topiaci chytá.
    </tei:p>
    <tei:p>
     Zjavili sa totiž dvaja v červených dolománoch, belasých, zlatom   cifrovaných nohaviciach, v blýskavých čižmách, s vysokými čákovmi na   hlavách. Ostrohami zvonili, šabľami štrngali, fúzy si pyšne vykrúcali   a obzerali sa okolo. Valentovi ostalo čosi v hlave, ako vyzeral kráľ.   Jednako sa v tejto chvíli nevedel rozhodnúť, ktorý z týchto dvoch by   mohol byť kráľom. Alebo sa mu to len marí? Pretrel si oči, ale zas   len dvoch videl. A tí sa len obzerali hodnú chvíľu, a keď ho v prítmí   zazreli, pobrali sa k nemu.
    </tei:p>
    <tei:p>
     Keď došli, blyslo vo Valentovej mysli: „Nie je to kráľ, tí budú   len z jeho vojakov, lebo sa podobali tým, čo ich vo Zvolene   videl.
    </tei:p>
    <tei:p>
     - Hej, gajdoš, gajdoško, - zvolal ten, čo mal viacej zlata na sebe   a aj koniec šable sa mu blyšťal zlatom, aj pero na čákove mal väčšie,   aj na dolománe sa mu viacej kystiek osievalo. - Nechaj muziku   muzikou, lebo ty veru s nami musíš ísť!
    </tei:p>
    <tei:p>
     Chasa zhíkla od sklamania a prekvapenia. No nik sa neodvážil   zavolať, aby gajdoš nešiel a ostal. Nik veru, lebo to boli kráľovskí   pandúri a nebolo radno si s nimi začínať. Keď Valent videl, ako   všetko okolo zmĺklo, pozrel zapálený na pandúrov. Sprvoti sa naľakal,   ale keď si uvedomil, že sú kráľovskí, upokojil sa.
    </tei:p>
    <tei:p>
     - A vy ste pána kráľa? - opýtal sa smelo.
    </tei:p>
    <tei:p>
     - Nevidíš kráľov odznak na čákovoch? - šepol mu krčmár, čo sa   prikradol k Valentovi, aby mu dal znať, že sa nesmie brániť a   odporovať, ale bez slova poslúchnuť.
    </tei:p>
    <tei:p>
     - Sme, - povedal ten, čo ho bol oslovil.
    </tei:p>
    <tei:p>
     Nuž Valent vstal, vzal halienku, popravil si klobúk na hlave,   gajdy strčil pod pazuchu a pobral sa s pandúrmi.
    </tei:p>
    <tei:p>
     Vonku stál voz, do ktorého si sadol, a pohli sa.
    </tei:p>
    <tei:p>
     „Nebodaj pán kráľ už odišiel, hútal Valent. A veru odišiel a   pandúri ho viezli do Vígľaša, kde kráľ Matej trávil noc.
    </tei:p>
    <tei:p>
     Jednako nebolo badať, že na zámku taký vzácny hosť býva. Okien   mnoho, ale veľmi málo ich bolo osvetlených. Možno už aj kráľ spí a   spí všetko, čo v zámku býva.
    </tei:p>
    <tei:p>
     Len čo došli, zavolal jeden z pandúrov na strážnika. Ten ich   spoznal, otvoril bránu a vpustil ich. Keď Valent zliezol z voza,   povedal mu jeden z pandúrov:
    </tei:p>
    <tei:p>
     - Ogab sa a uprav, lebo sa jeho milosť pán kráľ chce s tebou   rozprávať.
    </tei:p>
    <tei:p>
     Valent sa v chytrosti upravil. Srdce sa mu rozbuchotalo ako vtáča   chytené do siete. Ale nebál sa. Naopak, tešil sa už, že rozpovie   kráľovi, ako sa mu povodilo. A vráti sa k dedovi. Vráti sa skôr, ako   si myslel. Nebude ho dedo dlho čakať.
    </tei:p>
    <tei:p>
     Prešli veľkou bránou. Kde-tu trčí na chodbe fakľa a osvetľuje   sporým svetlom chodbu. Jelenie parohy, povešané nad dverami, kančie   hlavy s vycerenými zubiskami, medvedie kože sa tmeli na stenách ako   mátohy. Nemal sa kedy obzerať, lebo ani pandúri sa neobzerali a   viedli ho chodbou, to vľavo, to vpravo odbočovali, to zas po schodoch   vystupovali. Konečne zastali pred veľkými dverami. Pred dverami stáli   dvaja pandúri, mocní a vyobliekaní ako tí, čo ho sem priviedli. Dali   sa do zhovoru. Po chvíľke zmizol jeden v izbe.
    </tei:p>
    <tei:p>
     A potom Valent ani nevedel, ako sa ocitol vo veľkej komnate pred   kráľom. Dvaja-traja tam ešte sedeli, ale Valentove oči ulipli na   kráľovi, ktorého hneď spoznal. Troška akoby omladol. Tvár mal   černejšiu a zdravšiu ako vtedy, keď ho prvý raz videl. A tak stál   Valent pred ním, aj pozdraviť zabudol, aj hlboko sa ukloniť, aj   pokľaknúť. Ešte že si širák už pred prvými dverami sňal z hlavy.   Ktovie, ako dlho by bol takto stál pred kráľom, keby sa mu on nebol   prihovoril.
    </tei:p>
    <tei:p>
     - Nuž, synak, zdá sa mi, že by sme sa mali poznať.
    </tei:p>
    <tei:p>
     - Poznáme sa, vaša milosť pán kráľ!
    </tei:p>
    <tei:p>
     Kráľ sa obzrel na tých dvoch, čo boli s ním, a usmial sa.
    </tei:p>
    <tei:p>
     - Zahral si mi, ak sa nemýlim, keď som bol u pána Žakýlskeho.
    </tei:p>
    <tei:p>
     - Ej, zahral, zahral, vaša milosť, aj ste ma obdariť ráčili, ale .   . .
    </tei:p>
    <tei:p>
     - Čo ale ...? - skočil mu do reči kráľ.
    </tei:p>
    <tei:p>
     - Bodaj by som nebol hral a bodaj by ste ma neboli obdarovali.
    </tei:p>
    <tei:p>
     Kráľ zvážnel. Začudoval sa. Tvár akoby mu bol zastrel hustý mrak,   obrátil sa a pristúpil k Valentovi.
    </tei:p>
    <tei:p>
     - Čo to hovoríš? Nerozumiem ťa.
    </tei:p>
    <tei:p>
     - To hovorím, vaša milosť, že som sem za vami s ponosou   prišiel.
    </tei:p>
    <tei:p>
     - S ponosou?
    </tei:p>
    <tei:p>
     - A s prosbou.
    </tei:p>
    <tei:p>
     - A s prosbou?
    </tei:p>
    <tei:p>
     - Hej, vaša milosť, - zavzdychal Valent, viacej pre seba ako   kráľovi. - Vezmite pole, čo ste mi boli darovali, a nechajte ho pánu   Tobiášovi.
    </tei:p>
    <tei:p>
     Kráľ sa akosi trpko usmial. Akoby bol tušil, že sa tu zase nejaká   krivda stala.
    </tei:p>
    <tei:p>
     - Hovor, synak, lebo z tvojej reči doteraz neviem, o čo ide.
    </tei:p>
    <tei:p>
     - Ej, vaša milosť, ráčili ste zabudnúť, že ste mi darovali grúne,   na ktorých sa pána Tobiášove ovce pásli. Ale nebrali sme grúne ani   ja, ani dedo, a ovce sa pásli, ako sa pásavali. My sme nepýtali nič.   Bohuchovaj! Pre nás mohol pásť, my nič nežiadame!
    </tei:p>
    <tei:p>
     - A čo Tobiáš?
    </tei:p>
    <tei:p>
     - Zavolal nás, mňa i deda, na hrad a hovorí: „Vyplatím vám árendu,   statočne vyplatím. Ale dedo na to: „Nežiadame, pán   veľkomožný. A pán Tobiáš „Napokon mi darujete, čo je moje!   A dal vyťať dedovi dvadsať a mne raz toľko.
    </tei:p>
    <tei:p>
     Kráľ nehovoril. Pokrútil hlavou a začal sa prechodiť komnatou.
    </tei:p>
    <tei:p>
     - Toto vám? - zastal odrazu pred Valentom.
    </tei:p>
    <tei:p>
     - Ech, vaša milosť, nič to, keby bol ubil. Ale sľúbil, že na jar   zas tak vyplatí a v jeseni tiež . . . Tak by som prosil . . .
    </tei:p>
    <tei:p>
     - Čo? - skočil mu do reči zrejme namrzený kráľ.
    </tei:p>
    <tei:p>
     - Aby ste ráčili, vaša milosť, zas grúne pánu Tobiášovi vrátiť.   Nech pasie, ako pásol, a -my mu stádo opatríme.
    </tei:p>
    <tei:p>
     Kráľ si sadol. Oprel hlavu o dlaň a zamyslel sa ako vtedy pod   stromom. Možno aj zabudol na Valenta. Len po hodnej chvíli   povedal:
    </tei:p>
    <tei:p>
     - Nie, Valent, čo som dal, je tvoje. A neboj sa, pán Tobiáš ťa už   nebude na hrad volávať, ani na dereš naťahovať. Ešte zajtra urobím   poriadok. Ty sa vráť a gazduj na poli ako na svojom. A pána Tobiáša   sa neboj ...
    </tei:p>
    <tei:p>
     Valent chcel ešte niečo povedať, no v ústach mu zhorklo. „Reči,   reči, hútal. „Keď prídem domov, prvé bude, že ma dá pán Tobiáš   chytiť a predviesť na hrad. Ale mohol sa protiviť? Nemohol. Len   pobozkal úctivo kráľovi ruku a vyšiel.
    </tei:p>
    <tei:p>
     Nespokojný a namrzený. Ani nezahral, hoci vedel, že ho kráľ preto   volal. Kráľov dar mu ležal na pleciach ako veľká ťarcha. Nevedel sa   jej zbaviť. Potkýnajúc sa došiel na dvor, kde mu v jednej izbici   postlali a do sýtosti sa dali najesť.
    </tei:p>
    <tei:p>
     Zavčasu ráno kráľova družina rušala do zámku.
    </tei:p>
    <tei:p>
     Dal sa teda aj Valent putovať naspäť do Zvolena.
    </tei:p>
    <tei:p>
     O niekoľko dní nato sa raz ráno prebudil v hostinci na šope, kde   prespal. Zišiel dolu, lebo chcel čo najskôr pokračovať v ceste domov.   Ale nepokračoval.
    </tei:p>
    <tei:p>
     Keď prešiel dvorom pred krčmu, zbadal tam nezvyčajný hurhaj a   spev. Do spevu sa mieša kvílenie píšťal, aj nejaký strunový nástroj   hučí a do toho sa mieša cengot pohárov a dupot tancujúcich. Pred   krčmou stojí dlhý stôl a na ňom vína, medoviny. Vycifrovaní vojaci,   švárni a hybkí, nalievajú si a nalievajú aj muzikantom. Okolo   postávajú mládenci a dívajú sa, ako sa vojaci zabávajú. Diví sa   Valent a opytuje sa najbližšieho.
    </tei:p>
    <tei:p>
     - Povedz, brat, čo sa to tu stvára?
    </tei:p>
    <tei:p>
     - Nevidíš, chumaj, verbovačka! Ak máš vôľu, daj sa na vojnu.
    </tei:p>
    <tei:p>
     Nebol Valent z tejto reči múdrejší, jednako sa mu začínalo v mysli   mariť. Aha, teraz prikročili dvaja mládenci odkiaľsi z Očovej a pán   kapitán im stíska ruky, akoby sa poznali oddávna. Druhý nalieva   medoviny do cínových pohárov a štrngajú si s nimi. Potom im dávajú na   hlavy zdobené čákovy. A mládenci si popíjajú, smejú sa, dávajú sa do   spevu ako vojaci. A keď sa im vôľa rozbehla, dali sa do   hajduchovania. A zas pristúpili traja. Valentovi sa to páči. Usmieva   sa, hľadí, ako sa pištci nadúvajú, ba je medzi nimi jeden s gajdami.   Ej, kdeže je ten od Valenta . . . Keby im tak zahral on . . . Ale   nemal to Valent v úmysle. Len stál, usmieval sa a hľadel, ako sa   mládenec kde-tu osmelí a zamení okrúhly širáčik, ozdobený   rozmarínovým pierkom, za zdobený čákov, upije si s vojakmi a schmatne   hrsť zlatých peňazí. Potom spieva a hajduchuje ako ostatní, čo sa   dali zverbovať medzi vojakov.
    </tei:p>
    <tei:p>
     Vtom zbadal Valent akúsi známu postavu. Nemá čákov, len detviansky   klobúčik naboku hlavy, vrkoče na pleciach a fujaru a valašku.   Nespieva, nehajduchuje. Hlavu opiera o ruku, oči akosi smutno hladia   k Zvolenskému zámku. Možno mu len teraz na um prichodí, čo urobil,   keď sa dal zverbovať na vojnu. Valent podíde bližšie, a naozaj: je to   Martin Hudcovie, čo ho nedávno do Slatiny priviedol a zámockých   drábov vo Zvolene vyplatil, keď niesol pánu kráľovi zabitého   sokola.
    </tei:p>
    <tei:p>
     - Martin, braček! - zvolal Valent.
    </tei:p>
    <tei:p>
     Martin dvíha hlavu a obzerá sa. Zbadá Valenta. Oči mu zahoria,   zablysnú, tvár sa vyjasní, ústa sa smejú.
    </tei:p>
    <tei:p>
     - To si ty, Valent?!
    </tei:p>
    <tei:p>
     - Ej, bisťubohu, ja, Martin. A čo ty taký smutný?
    </tei:p>
    <tei:p>
     - Ja, Valent?
    </tei:p>
    <tei:p>
     Vstal a pobral sa k muzikantom. Obzrel sa a začal spievať namiesto   odpovede:
    </tei:p>
    <tei:p>
     Na detvianskom poli , vojakov verbujú,
    </tei:p>
    <tei:p>
     detvianski mládenci na vojnu rukujú . . .
    </tei:p>
    <tei:p>
     Idú, idú, idem aj ja od Poľany do Dunaja ...
    </tei:p>
    <tei:p>
     Neplač, mamka, neplač, veď ma ešte tu máš.
    </tei:p>
    <tei:p>
     Potom môžeš plakať, keď ma nebudeš mať.
    </tei:p>
    <tei:p>
     Keď môj koník neposkočí a krv trávičku porosí. . .
    </tei:p>
    <tei:p>
     Ale muzikanti akosi nevedia ulahodiť Martinovi. Pesnička uviazne,   muzika stíchne. Prestane tanec, vojaci zosmutnejú. Len Martin nie.   Pozrie na Valenta a usmeje sa:
    </tei:p>
    <tei:p>
     - Tak je to, Valent, braček!
    </tei:p>
    <tei:p>
     Valentovi je čudne okolo srdca. Martin sa smeje, ale Valent vidí a   cíti, že má v srdci veľký žiaľ. Chce ho vyspievať, vybúriť, ale   nemôže. Hej, húta Valent, čo tu počať? Ale vtom pristúpi Martin k   nemu a položí mu ruku na plece:
    </tei:p>
    <tei:p>
     - Hej, Valent, braček, len mi ty ešte zahraj!
    </tei:p>
    <tei:p>
     Nuž berie Valent gajdy a nafukuje temlov. Už hučia huky a prsty   skáču po dierkach gajdice. Martinovi oči zahoria a tvár zažiari.   Strčí prst do úst a zahvizdne, že vlasy dupkom poskočia. Valaškou   zakrúti, v povetrí zafučí, akoby vietor zadul. Poskočí a začína   drobčiť. Cifruje nohami v ľahkých krpcoch. Gatky mu odskakujú od nôh,   akoby Martin skákal v bielej vode. Zhodí hunku a uderí na dlaň,   vyhodiac valašku vozvysok. A zas ju obratne chytí a skrúti nad hlavou   a zas vyskočí, akoby ho zem vyhodila. Zatne valašku do stola, založí   ruky za chrbát a cifruje, cifruje po zemi, akoby mal sto nôh. A zas   sa vrtí, obracia, krúti. Vrkoče lietajú, širáčik mu spadol na chrbát   a drží ho len remenec pod krkom. Ale Martin neustáva. Valentova   muzika akoby nových síl nalievala do jeho nôh.
    </tei:p>
    <tei:p>
     A po ňom sa dávajú do tanca aj ostatní zverbovanci. Ej, nemali   kráľovskí páni kapitáni takejto verbovačky. Kapitánovi sa to páči.   Vykrúca fúzy a káže ponalievať.
    </tei:p>
    <tei:p>
     Keď Valent s muzikou ustane, schmatnú verbovanci poháre a pijú.   Ponúkajú Valenta.
    </tei:p>
    <tei:p>
     Hej! Hej! Valent!
    </tei:p>
    <tei:p>
     Valent pije prvý, pije druhý pohár.
    </tei:p>
    <tei:p>
     A keď vypil tretí, posadil mu kapitán zlatý čákov na hlavu.
    </tei:p>
    <tei:p>
     A na zelených stranách žakýlskych sedí dedo Babic a díva sa ponad   hory. Díva sa a čaká, kedy sa vráti Valent. Hej, kedy. Lebo hory sa   už začínajú jeseňou prihovárať a pán Tobiáš ešte v lete dostal nové   písmo od kráľa. Nevolá už deda na hrad, ale sluha Vavrinec priniesol   hodné vrecko zlatých peňazí. Dal ich bačovi a povedal, že teraz   Žakýlsky, ich pán, takto bude na Ďura i na Michala vyplácať. . .
    </tei:p>
    <tei:p>
     Nuž sedel Babic a čakal...
    </tei:p>
    <tei:p>
     Ale keby bol vedel, ako posadil švárny kapitán Valentovi pri   zvolenskej verbovačke zlatý čákov na hlavu, nebol by čakal.
    </tei:p>
    <tei:p>
     Nebol by veru. Iba by bol zavzdychal a zaplakal.
    </tei:p>
    <tei:p>
     <tei:hi>
      HUDEC VALENT Z HUDCOVHO VRCHU
     </tei:hi>
    </tei:p>
    <tei:p>
     Tečie Dunaj dolinami a nezastaví sa ani vtedy, keď sa jeho kalná   voda prevalí do rovín. Tečie, tečie, beží a nezastavuje sa. Ani pri   vežatej Viedni, ani pri starom Ostrihome, ani v kráľovskom Budíne sa   nezastaví. Iba vari nad Budínom pod Novohradom odrazu, akoby si niečo   rozmyslel, obráti sa k mestu. No ako som povedal, nezastaví sa, beží   ďalej k Belehradu.
    </tei:p>
    <tei:p>
     Ale divná voda Dunaja ani tu nepostojí. Len ovlaží múry mesta a   vlečie sa k balkánskym horám. Tam už prestávajú šíre roviny, ktoré   verne sprevádzali veľkú vodu potiaľto. Roviny šíre, roviny nekonečné:   tu i tam strom, tu i tam skupinka vysokých krovísk. Ale za stromom   zas len rovina a vysoká suchá stepná tráva alebo mokrá šarina a v nej   škrieka, píska divné vtáctvo týchto krajín . . .
    </tei:p>
    <tei:p>
     Pod jednou zo skupiniek stromov akoby oheň blikotal. Akoby sa jeho   slabé plamienky medzi sebou ihrali. Poskočí jeden, poskočí druhý, a   vzápätí ich už niet. Iba čo pahreba tlie. Keď vetrík zafučí, poskočia   plamienky znovu. Poskočia a hodia hrsť svetla okolo. Lebo je tmavá   noc a na nebi len hviezdy svietia studeným, bledým svetlom.
    </tei:p>
    <tei:p>
     Kdesi z močariny sa ozval škrek. Jeden, dvaja splašení vtáci   zaškrečali a vyleteli do noci. Zreteľne bolo počuť, ako zatrepotali   krídlami. Potom ostalo divné ticho. A v tom tichu sa zrodili akési   nové zvuky, ktoré bolo ťažko rozoznať necvičenému uchu. Ušli uchu,   tobôž oku. Ale ucho, vycvičené v detvianskych horách, vedelo   rozoznávať veci v najtemnejšej noci, plazenie sa hada od behu   jašteričky. Aj zrak bol naučený rozoznávať veci v najtemnejšej   noci.
    </tei:p>
    <tei:p>
     Martin vyskočil, zhodil hunku z pliec, chytil tuhšie valašku a   poskočil dopredu. Keď prešiel potichu k močarisku, zbadal, že ani   voda nešumí v rieke tak, ako šumela. V hovore vĺn zreteľne počuť iný   hovor. Zreteľne ho rozoznať od šumotu vody.
    </tei:p>
    <tei:p>
     Martin zastal. Lebo bol na stráži, a tak musel dávať pozor. Bol   vojakom Matejovho Čierneho pluku aj s Valentom. S plukom sa dostal až   sem, k hraniciam krajiny, aby ich strážil pred útokmi Turkov. Orlím   zrakom pozoroval, čo sa bude diať.
    </tei:p>
    <tei:p>
     Hej, Martin Hudcovie . . .!
    </tei:p>
    <tei:p>
     Pre teba len detvianske poľany bývali...
    </tei:p>
    <tei:p>
     Bývali, bývali, ale už nebudú . . .
    </tei:p>
    <tei:p>
     Len čo sa vzpriamil, aby lepšie dovidel, už sa krčil. Akoby bol   niekto vedľa neho zavolal - Martin, pozor, zohni sa!
    </tei:p>
    <tei:p>
     Martin sa skrčil a valašku tuhšie stisol v hrsti. Ponad hlavu mu   zhvizdol šíp. Vedel Martin, čo to. Neraz už jeho ucho počúvalo takúto   pieseň. Prikrčil sa k zemi a s valaškou v ruke čakal, čo bude.
    </tei:p>
    <tei:p>
     Nič.
    </tei:p>
    <tei:p>
     Len nový šíp zahvizdol popri Martinovej hlave. A keď sa Martinko z   Detvy obrátil, aby skočil k druhom a upozornil ich, čo sa robí,   zahvízdal tretí šíp.
    </tei:p>
    <tei:p>
     A ten tretí sa zabodol hlboko do Martinovho chrbta. Tam, kde mocná   lopatka zakrývala smelé srdce Martinovo. A ten šíp bol ako had.   Prestokol kožuštek, prerazil bielenú košeľu, vbodol sa hlboko do   Martinovho tela.
    </tei:p>
    <tei:p>
     „Hej, bisťubohu, blyslo Martinovou hlavou, „ale si mi   dal!
    </tei:p>
    <tei:p>
     - Hej, kamaráti, bite pohana! - zvolal ešte a padol na zem.
    </tei:p>
    <tei:p>
     Ohník pohasol, ale namiesto toho akoby bola zem ožila. Akoby sa   bola suchá stepná tráva premenila na ľudí. Povstávali ako temní   duchovia stepi, čo kvílievali nocou. Len meče zaštrkotali a tetivy   zadrnčali, keď vystrelili šípy smerom, odkiaľ prichodil Martinov   hlas.
    </tei:p>
    <tei:p>
     - Martin!
    </tei:p>
    <tei:p>
     - Tu, braček!
    </tei:p>
    <tei:p>
     Valent skočil po hlase. Za ním skočilo zo desať iných. Ozval sa   odporný škrekot. Ale hneď zatíchol. Okolo prebehlo niekoľko postáv.   Potom sa ozýval z tmy len sekot mečov a buchot okovaných cepov. A   medzitým sa ozvalo chrčanie ranených a krik umierajúcich. Kdesi vo   vode bolo počuť jasné údery vesiel. Ktosi volal o pomoc. Z člna   vyletela fakľa a spadla na breh. To Turci hádzali, aby mohli   presnejšie strieľať z člnov na osvetlené postavy na brehu. Ale vojaci   rýchle zahasili fakle. Niektoré padli do vody, syčiac a   plieskajúc.
    </tei:p>
    <tei:p>
     Potom nastalo ticho. Udychčané postavy stáli na brehu a čakali.   Hodnú chvíľu tak stáli, lebo nevedeli, či nepriateľ zas nevyrazí   niekde na brehu.
    </tei:p>
    <tei:p>
     Často sa tak stávalo, keď len hviezdy svietili a mesiac sa   neukázal.
    </tei:p>
    <tei:p>
     Len keď sa začínal ďaleko na východe deň zapaľovať, vzdialili sa   obrancovia od brehu...
    </tei:p>
    <tei:p>
     Keď vyšlo krvavé slniečko a chladné ráno sa rozlialo okolo,   odnášali vojaci svojich, a mŕtvych Turkov hádzali napospas vlnám   Dunaja. Ranených odvádzali, len Martinka museli odniesť. Hej, Turčín,   tvoja ruka dobre mierila, keď si šíp našiel cestu až k Martinovmu   srdiečku. Priniesli ho a posadili neďaleko pod strom. A stáli   kamaráti bezradní okolo neho. Videli, že šíp väzí hlboko v chrbte.   Tak hlboko, že sa ťažko dá vytrhnúť, a Martinovi krv pri každom   pohybe z úst i rany vyteká. Tak len stáli Martinovi kamaráti spod   Poľany a z Detvy, od Muráňa i od Sitna, čo sa boli spolu zverbovali   do vojska kráľa Mateja.
    </tei:p>
    <tei:p>
     Valent nestál. Kľačal pri ranenom Martinovi a držal jeho studenú   ruku vo svojej. Privrával sa mu, ani nemysliac na to, čo hovorí:
    </tei:p>
    <tei:p>
     - Hej, braček Martin, len sa drž. Príde ránhojič a vytrhne ti šíp.   Uľaví sa ti. Uľaví a rana sa zahojí. Ej, veru neraz tvoja hlava   vycedila krv, a nič to, že teraz z boka tečie. Pôjdeme my o rok-dva   spolu k Detve . . .
    </tei:p>
    <tei:p>
     Ale Martin neotvoril oči, len hlavou pokýval a slabo povedal:
    </tei:p>
    <tei:p>
     - Nie, Valent... Ja to viem . . . Detvu už neuvidím . . . Ani   Poľanu . . . Ani Elenu ...
    </tei:p>
    <tei:p>
     - Nezúfaj, braček, a nehovor takto . . .
    </tei:p>
    <tei:p>
     - Nevylomíte šíp, moja rana sa už nezacelie . . .
    </tei:p>
    <tei:p>
     A ako dopovedal, vyvstala mu na perách krvavá pena. Valent ju   utrel šatkou.
    </tei:p>
    <tei:p>
     - Nehovor, Martin ... - povedal temno Valent.
    </tei:p>
    <tei:p>
     Martin pokýval hlavou, akoby mu prisviedčal. Potom sa obzrel   okolo: na nebo i kamarátov. Trošku sa pousmial. Horký to bol úsmev.   Turčín tentoraz dobre mieril.
    </tei:p>
    <tei:p>
     Deň bol horúci a dlhý.
    </tei:p>
    <tei:p>
     A keď nadišiel večer, začal Martin strácať vedomie. Tvár mu   zbledla ako mlieko, oči zatvoril a pery prestali šepotať. Valent   sedel stále pri ňom a utieral si oči. Teraz sa Martin držal jeho   ruky. Sám mal ruku chladnú a podivne vlhkú. Akoby sa bál, že Valent   odíde od neho, kedy-tedy mu ju stisol. Možno mu kŕč prebehol telom,   možno od bolesti, a možno namiesto reči.
    </tei:p>
    <tei:p>
     Martin zrazu otvoril oči a pozrel na nebo. Možno hľadal hviezdy,   ktoré ešte nevyšli. A ako hľadal, odrazu mu úsmev zakotvil na ústach.   Na strome videl Valentove gajdy.
    </tei:p>
    <tei:p>
     - Zahraj, Valent, - zašepkal slabo.
    </tei:p>
    <tei:p>
     Ej, ťažko prichodilo Valentovi gajdy brať do rúk. Hrdlo mu stískal   žiaľ ako železné kliešte a hruď sa mu išla roztrhnúť. Ťažko, preťažko   mu bude hrať. Ale Martin hľadel takým zapáleným zrakom na nástroj, že   nemohol odolať. Vstal a vzal gajdy do rúk. Nafúkal temlov a spustil   huky. Valentovi sa zdalo, že ako fúka, žiaľu ubúda, pri srdci ostáva   ľahšie. A pri tých prvých zvukoch akoby tieto šíre kraje zmizli.   Akoby sa bolo všetko zmenilo. Akoby sa tieto rovné pusty zavlnili a   namiesto nich tu stáli voňavé hory. Namiesto kalnej vody Dunaja tu   zurčal bystrý potok a tam, v diaľke na kopci, akoby detvianska deva   spievala. Ale nebola to deva, ani nespievala. To len Valentove   gajdence tak tíško a sladko zneli. Zuneli, plakali, spievali poslednú   pieseň Martinkovu . . .
    </tei:p>
    <tei:p>
     A Martin hľadel dovysoka a usmieval sa. Oči, jasné ako iskry, mu   horeli. Hej, kdeže sú tie časy, keď si pri týchto gajdách   zahajduchoval?! Slniečko už dávno skrylo tvár a večer sa vliekol   okolo. A ako sa vliekol, zastieral Martinkovu tvár. Najprv zastrel   jeho úsmev, potom líce, potom jedno oko a potom vyhasil aj druhé. A   potom zastrel aj čarovnosť Valentovej muziky.
    </tei:p>
    <tei:p>
     Valent ostal sám.
    </tei:p>
    <tei:p>
     Mal kamarátov, ale zbadal, že mu Martin bol viacej ako kamarát. No   čože mal robiť, keď sa zaviazal desať rokov slúžiť? Jednako bolo   Martinovým nešťastím a Valentovým šťastím, že ho už len pol roka   delilo od skončenia služby. Rok je málo, keď ho porovnávame s   desaťročím, pol roka ešte menej. No Valentovi bol ten polrôčik, čo   musel doslúžiť bez Martina, dlhší ako celých desať, strávených v   storakých šarvátkach a bitkách v Matejovom Čiernom pluku. Ale čo ako   dlho trval, predsa sa len minul. Minul sa a Valentovi prichodilo   voliť, či sa znova zaviazať, alebo sa vrátiť.
    </tei:p>
    <tei:p>
     Mohol Valent voliť iné?
    </tei:p>
    <tei:p>
     Nemohol. Vrátil sa. Dal zbohom kamarátom, čo ostali, aj tým, čo sa   zriekli služby, a pobral sa domov. Hej, domov, voľný a slobodný ako   kedysi.
    </tei:p>
    <tei:p>
     Nuž ale doteraz bolo, ako bolo, no ako bude teraz? Desať rokov je   veľa a premaľujú tvár človeka. Tak aj Valent. Vyrástol, zhrubol,   spevnel, stvrdol na opravdivého chlapa. Pod nosom mu vyhnali mocné   fúziská a nik by v ňom nebol hľadal voľakedajšieho Valenta z   Babicovho salaša pána Tobiáša Žakýlskeho. Ba možno ani sám dedo Babic   by ho nespoznal.
    </tei:p>
    <tei:p>
     Pod detvianskou Poľanou rok po roku dievča seno hrabalo, ale   nespievalo ako jeho kamarátky. Nespievalo, nemohlo, lebo mu po lícach   slzy stekali. A ako sa rok za rokom míňal, nestratili sa slzy z očí   devy. Hej, hlbšie sú niekedy oči ako more a viacej v nich sĺz ako v   mori vody. Zbledla deva, zbledli jej líca a tá bolesť svietila aj   vtedy, keď ju slnce spálilo do hneda.
    </tei:p>
    <tei:p>
     Tak sa míňali roky. Minul jeden, dva, päť ... I desiaty sa   pominul. I jedenásty sa míňa, a dievča len plače a zvečera vychodí na   kopec a pozerá k Zvolenu. No ako nedovidí až ta, tak nevidí prichodiť   ani toho, čo očakáva.
    </tei:p>
    <tei:p>
     Ale raz večer, keď už dúfať prestala, a začínalo sa jej do srdca   zúfalstvo vkrádať, odrazu začuje tichý hlas gajd. A ten hlas bol   taký, že sa dievča rozveselilo. Akoby sa jej šlo srdce zahojiť.   Neznáma radosť ju zaliala.
    </tei:p>
    <tei:p>
     Vstala a čakala. Nečakala darmo. Z hory vyšiel hudec s gajdami.   Iste mu v hore smutno bolo a zaháňal smútok hrou. Keď zbadal devu,   prestal hrať a zastal.
    </tei:p>
    <tei:p>
     - Boh s tebou! - pozdravil ju.
    </tei:p>
    <tei:p>
     - Vitaj, hudec ... - povedala deva.
    </tei:p>
    <tei:p>
     Hudec stál a bez slova na ňu hľadel.
    </tei:p>
    <tei:p>
     - Čo stojíš, hudec, a dívaš sa na mňa? Vari ma poznávaš?
    </tei:p>
    <tei:p>
     - Možno, - povedal potichu........
    </tei:p>
    <tei:p>
     - Nikdy som ťa nevidela.
    </tei:p>
    <tei:p>
     - Nevidela? A mne sa pozdáva, že sme sa predsa len videli.
    </tei:p>
    <tei:p>
     Deva zavrtela hlavou.
    </tei:p>
    <tei:p>
     - Sotva, - povedala.
    </tei:p>
    <tei:p>
     - V Slatine, pred rokmi, keď tam bol pán kráľ.
    </tei:p>
    <tei:p>
     Elene, lebo to ona čakala, sa na chvíľu zachmúrila tvár. Teraz si   aj ona spomína. Hej, hej, divný, neznámy hudec tam hral. Prišiel za   kráľom a hral. Mládež tancovala. Aj Martin. Aj ona. Ale ten hudec bol   mladší. Šarvanec. Tento tu je tvrdý, dospelý muž. Jednako v jeho   tvári nachodí známe črty a zvuk jeho gajd je ten istý. Tvár jej   zosmutnela. Z očí vypadli slzy.
    </tei:p>
    <tei:p>
     - Čo by si plakala, Elena, - povedal odrazu hudec a sadol si na   kameň.
    </tei:p>
    <tei:p>
     Deva sa zošúverila.
    </tei:p>
    <tei:p>
     Chvíľu bolo ticho. Hudec mlčal a deva plakala. Len po chvíli sa   ozval hudec:
    </tei:p>
    <tei:p>
     - Hovorím, Elena, neplač, a tak si pomysli, že Martina ani nebolo.   - Deva sa strhla a vyskočila.
    </tei:p>
    <tei:p>
     - Ty si ho poznal?
    </tei:p>
    <tei:p>
     - Spolu sme sa vo Zvolene zverbovali.
    </tei:p>
    <tei:p>
     - A kde je Martin? - zvolala.
    </tei:p>
    <tei:p>
     - Kde? - opakoval hudec a odvrátil sa od devy. - Kde je? -   opakoval si devinu otázku. - Pusta, dolnozemská pusta je šíra a   nekonečná. Celkom inakšia ako naše hory. A Dunaj je veľká voda,   Elena. Celkom inakšia ako náš Hron. A Belehrad je mesto sto ráz   väčšie než náš Zvolen. A tam, kde sa dunajskej vode začína ukazovať   toto mesto, je na brehu päť jelší. A pod nimi mohyla a nad ňou kríž.   Pod krížom valaška a na valaške visí Martinov klobúčik. A tvoj Martin   . . . Ten sa už nevráti...
    </tei:p>
    <tei:p>
     Neskríkla Elena, len hlavu hlbšie sklonila a plakala. Hudec   nehovoril, len hľadel do neurčita. A možno mal pred očami kraj a   obraz, o ktorom hovoril. . .
    </tei:p>
    <tei:p>
     - Ty, Elena, neplač. Iba spomínaj na neho. A ak Martinov otec, mať   sú nažive, povedz im...
    </tei:p>
    <tei:p>
     v Elena sa zdvihla a pobrala sa pomaly uplakaná dolu briežkom,   akoby tu hudca ani nebolo bývalo .. .
    </tei:p>
    <tei:p>
     Desať rokov je málo, ale desať rokov je aj veľa. No a kým sa   Valent dostal domov, uplynulo ich celých jedenásť. A za ten čas sa   veľa zmenilo. Veľa. Napríklad aj to, že Šášovský hrad dostal nového   pána. A ten sa už nekamarátil s pánom Tobiášom Žakýlskym. Akože sa aj   mohol, keď bol pán Tobiáš nebohý. Nebohý veru a pod veľkým dubom v   záhrade hradu pochovaný.
    </tei:p>
    <tei:p>
     A pani Žakýlska žila sama, samučká na hrade, lebo sa dcéry   povydávali. A ani to vraj už nebol jej hrad, lebo ho pán kráľ za   hodnú odmenu daroval štiavnickým radným pánom.
    </tei:p>
    <tei:p>
     No a mesto vedelo starostlivejšie plniť rozkazy kráľa ako pán   Tobiáš.
    </tei:p>
    <tei:p>
     Desať rokov je mnoho a desať rokov je málo. Málo, lebo na   Valentovom dedovi ich bolo neveľmi badať. Taký bol, ako býval.   Prihrbený a biely ako holub. Stále popásal ovce, no mal ich menej,   ako mával. Menej, ale tie boli jeho. Žakýlska pani ovce nechovala.   Načo aj? Ak potrebovala hrudku syra alebo dobrú jahničku na jar,   zbehol sluha Vavrinec dolu a bača Babic poslal. A ak potrebovala pani   vlnu, aby mala v zimných večeroch čo robiť, nuž aj tej sa u Babica   našlo. A čo ostalo, to štiavnickí páni kupci radi skúpili. Žakýlska   pani statočnejšie platila ako jej nebohý muž. Po takomto spôsobe sa   nemohol Babic horšie mať, ako sa mával kedysi. Len jedno ho trápilo.   Valent. Ale keď sa od drábov šášovského pána dozvedel o zvolenskej   verbovačke, upokojil sa. Upokojil, lebo si myslel, že sa už Valent   nikdy nevráti. A potom spokojne čakal, kedy už smrť príde po   neho.
    </tei:p>
    <tei:p>
     Ale desať rokov sa šuchlo, a matka smrť neprišla.
    </tei:p>
    <tei:p>
     A koncom jedenásteho roku prišiel Valent.
    </tei:p>
    <tei:p>
     V podvečer došiel, keď dedo Babic sedel pred kolibou a čakal, kým   nadíde noc. Vtedy, ako nedávno Elena, začul známy zvuk gajd. Najprv   sa len usmial, lebo si myslel, že mu to sen priniesol pozdrav od   Valenta. Ale keď muzika neprestávala, ba zosilňovala sa, obzrel sa   zadivený. A ako sa obzrel, zbadal vyrasteného, vysokého   chlapa-gajdoša. Hej, a dedovo srdce je ako otcovo. Oči nespoznali,   ale srdce spoznalo vnuka. Vyskočil starček, čo už len matku smrť   čakal, a pobehol Valentovi oproti.
    </tei:p>
    <tei:p>
     Valentovi vypadol chlipák z perí, ba aj gajdy, keď objal deda.
    </tei:p>
    <tei:p>
     Toho večera už nezazneli gajdy, hoci ich lesné žienky museli   začuť, keď Valent prichodil. Sedel pred kolibou vnuk, sedel aj dedo a   počúval, ako sa mal v ďalekom cudzom svete.
    </tei:p>
    <tei:p>
     A dedo zas spomínal, čo sa za ten čas doma porobilo ...
    </tei:p>
    <tei:p>
     Časy sa míňali a ľudia s nimi.
    </tei:p>
    <tei:p>
     Dedo Babic si požil ešte veľa rokov, lebo zomrel, keď mal ďaleko   za stovkou. Vtedy, keď v okolí Zlatníka začali štiavnickí haviari   otvárať zem a kopať zlatú a striebornú rudu.
    </tei:p>
    <tei:p>
     Gajdy povestného hudca-gajdoša Valenta sa ozývali po šírom okolí.   Tešili ľudí, ktorých osud prigniavil. Aj čierni štiavnickí haviari   neraz zašli hore na Hudcov vrch a tešili sa pri Valentovej   muzike.
    </tei:p>
    <tei:p>
     Často sa Valentove gajdy ozývali aj nocou. Ale nik sa vtedy   nepriblížil k nemu. Lebo je aj to možné, že ľudia, ktorých sa tu   čoraz viacej premieľalo na hrad i do baní, nepočuli túto muziku.   Možno Valent vtedy sebe vyhrával, možno zabával lesné žienky, ktoré   mu darovali gajdicu. Tak sa aspoň o Valentovi rozprávalo. A ak je   pravda, že si žienky pozývali aj mládencov, čo mladí umreli, nuž je   možné, že medzi nimi vídal Valent aj Martina. A akože by potom mohol   Valent nehrať?
    </tei:p>
    <tei:p>
     Lenže všetko sa pominie a pominul sa aj Valent-hudec. A iste sa   nedožil takého veku ako jeho dedo.
    </tei:p>
    <tei:p>
     A gajdy?
    </tei:p>
    <tei:p>
     Nemal Valent syna, čo by ho bol v muzike tak vycvičil ako dedo   jeho. Nuž ktovie, čo sa s nimi stalo. Mnohí ich hľadali, gajdoši zo   široka-ďaleka tu chodili a dopytovali sa na ne. No o gajdách nik   nevedel, ani sa nič nedozvedel. Možno si ich vzali lesné žienky a   dajú ich zas takému gajdošovi, akým bol Valent z Babicovho salaša   ...
    </tei:p>
    <tei:p>
     Ale ťažko sa taký hudec narodí ...
    </tei:p>
   </tei:div>
   <tei:div type="group">
    <tei:head>
     Sitnianska biela skala
    </tei:head>
    <tei:div type="chapter">
     <tei:head>
      Hnevlivý pán tobiáš žakýlsky
     </tei:head>
     <tei:p>
      Vygúľal sa mesiačik ponad hory, ponad doly, ponad celú zem. Sedel   si na oblohe ako v ľahkých sedliackych perinách zakutaný. No takto mu   dobre bolo hľadieť na zemeguľu, ako sa krúti sťa nevesta na muzike. A   dobre mu bolo hľadieť aj na to, čo sa na našej mladuche-zemi deje. A   mohol mesiačik-samotár hľadieť na všeličo, jednako sa mi zdá, že   hľadel na jedno miesto. Takto to bolo: zahľadel sa na rozstrapatenú   Európu. Prebehol mdlým zrakom po nej, a potom ho zabodol kdesi pri   Čiernom mori do Dunaja širokého. A po jeho kalnej vode, proti prúdu,   vliekol mesiačik-samotár pohľad úrodnou Valašskou nížinou,   zabahnenými brehmi, úzkou Železnou bránou, holými a suchými kopcami   Balkána do šírej, bohatej roviny banátskej a potom sa niesol s divými   kačkami, letiacimi k toku rozvodnenej Tisy a do močarín, čo večne   túto rieku obklopujú. Ale kačky leteli ponad Dunaj, ponad jeho kalnú   vodu, nuž mesiačik hľadel na ne, i na Dunaj. A keď sa potom kačky   odlepili od temnej stuhy Dunaja a preveslovali na druhú stranu, kam   ich srdiečka za močarinou túžiace tiahli, vari to mesiačik ani   nezbadal. Nie, lebo hľadel na široký Dunaj, a keď si spomenul na   kačky, boli tie dávno za horami, za dolami. No bol by ich mohol   mesiačik zrakom dohoniť, ale tie už istotne plávali medzi vysokým a   hustým tŕstím po tiských močarísk. Možno by ich nik jednu od druhej   nerozoznal, nieto ešte mesiačik-samotár, o ktorom každé dieťa vie, že   má mdlý zrak a ani zďaleka sa nemôže rovnať slniečku.
     </tei:p>
     <tei:p>
      A tak mesiačik nechal kačky kačkami a hľadel na tok Dunaja, čo sa   odrazu skrútil, akoby sa chcel stratiť na západe. Čudoval sa   mesiačik, prečo to robí, prečo sa poberá krivými cestami. Ale keď   zbadal, že na kolene Dunaja, tam, kde sa tak odrazu prehol, vyrastá   temná škvrna, ktorá mohla aj horou byť a mohla byť aj horským   chrbtom, lebo sa preťahovala k severu, prišiel na to, prečo sa Dunaj   tak odrazu zvrtol. Dunaj nemá rád hory. A hodná kôpka ich tam je,   hútal mesiačik, keď prešiel zrakom krivý chrbát Karpát. A keď ho tak   premeral, zbadal, že miestami sa čosi blyští. Akoby sa tenké stuhy   tiahli rovnobežne s horskými reťazami. Aha, usmial sa   mesiačik-samotár, to budú rieky. A tá jedna, najbližšie kolenu, sa   najkrajšie blyští. A keby bol mal mesiačik mapu našej zeme, bol by sa   dozvedel, že táto rieka sa volá Hron. No on to nevedel, lebo vtedy   ešte máp nebolo a mená riek žili len v ústach ľudí, a jednak by z   toho nebol nič mal, lebo na zemi je riek mnoho a ktovie, akú má   mesiačik pamäť, keď má oči také mdlé. A vraví sa, bystré oči, bystrá   pamäť.
     </tei:p>
     <tei:p>
      No nech bolo, ako chcelo, isté bolo, že sa mesiačiku páčila táto   rieka a začal si ju pozornejšie prezerať. Ani nevidel nič, len lesy a   lesy dookola, no a kde-tu slabú škvrnku, ktorá mohla byť mestečkom   alebo dedinkou. Mesiačik preletel pohľadom ponad ne a zastavil sa na   jednom mieste. Tam totiž bolo belavých bodiek viacej na hŕbke. Nuž tu   sa zastavil pohľad mesiačika a na dlhší čas sa k nim pripútal.
     </tei:p>
     <tei:p>
      Ale nechajme ho, nech sa počuduje, lebo sa má na čom.
     </tei:p>
     <tei:p>
      Sú to banské mestá: Štiavnica, Kremnica, Bystrica, Zvolen a tie   ostatné sú menšie-väčšie banské osady. My sa zatiaľ poberme a   prezrime si miesto, kde sa stali veci, o ktorých tu bude reč.
     </tei:p>
     <tei:p>
      Je to kopec ostrý ako ihla. Dnes by vám povedali, že sa volá Pustý   hrad. No to je teraz, ale pred šesťsto rokmi nebol pustý. Nebol, lebo   tam bol naozajstný hrad. Neveľký síce, ale hrad. Strmý, vzdorovitý,   spolovice zo skál, spolovice z dreva vystavaný. Malý, ale mocný. Ako   drobný lieskový oriešok. No skús ho rozlúpiť!
     </tei:p>
     <tei:p>
      Takýto bol hrad pána Tobiáša Žakýlskeho. Lebo treba nám vedieť, že   sme na hrade tohto smelého pána. Pán Tobiáš nie je taký bohatý, ako   povedzme jeho sused pán Baláž zo Sitna, alebo pán Gabriel Dóci zo   Šášovského hradu, ale má pod rukou tri dedinky a všetko to, čo k nim   prináleží. Domy, polia, lúky, lesy a poddaných, ktorí pánu Tobiášovi   obrábajú polia, rúbu drevo a vozia ho do Štiavnice; ktorí musia pánu   Tobiášovi priniesť každej jari na Turíce dvesto kurčiat, v jeseni   okolo Martina dvadsať kôp vajec; ktorí mu musia po žatve z vlastného   odovzdať od každej rodiny dva snôpky zbožia, a veľa iného mu museli   odovzdať aj urobiť. Nuž ale poddaný bol poddaný a musel slúžiť   pánovi, ako mu rozkázali, keď sa nechcel zoznámiť s derešom, s   drábovou palicou alebo s mokrou stenou hlbokého hradného väzenia.
     </tei:p>
     <tei:p>
      Tohoto večera oblieva mesiačik celé okolie studeným svetlom, ale v   dedinkách pána Tobiáša je ticho a tma. Ani jedno okno nežije, každé   je slepé a nemé. Iba na hrade sú okná osvetlené. Nie všetky, dosť je   ich aj temných, ale štyri sú osvetlené. Nevidíš, čo sa za oknami   robí, lebo sú privysoko a neradil by som nikomu driapať sa na okolité   strechy, aby sa takto nejako dozvedel, čo sa robí dnu, keď je už   polnoc a v izbách ešte svietia. Neradil, lebo by ťa mohli pokladať za   zlodeja alebo špeha, mohlo by sa ti zle povodiť.
     </tei:p>
     <tei:p>
      A predsa musíme vedieť, čo sa to za oknami robí. Nuž za dvoma   prvými sedí pán Tobiáš na širokej mäkkej stoličke a pije. Veľký   cínový korbeľ stojí pred ním možno plný, možno prázdny. Uvidíme, či   si z neho potiahne, a či surovým hlasom zavolá na ospanlivého sluhu,   čakajúceho v predsieni na pánove rozkazy. Teraz pán Tobiáš sedí a   ruky má položené na kožených operadlách. Na hlave má chlpatú čiapku s   dlhým jastrabím perom, zastoknutým do kostenej brošne nad čelom.   Čiapka sa mu posunula do tyla, že pero trčí dozadu a pán Tobiáš   vyzerá ako rozstrapatený kohút. Spod nej mu padajú vlasy po obidvoch   stranách hlavy. Fúzy mu visia dolu popri brade ako zvädnuté haluze zo   stromu. Kožený kabátec, natiahnutý na zelenej košeli, má rozopnutý,   že mu zreteľne vidieť širočizný opasok s krásnymi blýskavými   prackami. No a za opaskom trčí ľahký lovecký nôž. Žlté nohavice,   popchaté vo vysokých čižmách, sú poliate medovinou, ktorú pán Tobiáš   už od večera popíja. A takto sedí pán Tobiáš a hľadí pred seba, akoby   čosi na zemi čítal. Ale nečíta, lebo jednak nie je na zemi nič   napísané, a jednak pán Tobiáš nevie ani čítať, ani písať. Iba meno si   vie horko-ťažko naškriabať.
     </tei:p>
     <tei:p>
      Nuž prečo tak zaťato hľadí na medvediu kožu pod nohami?
     </tei:p>
     <tei:p>
      Žiaľ má pán Tobiáš, veľký žiaľ. Taký, že od večera takto bez slova   sedí, hľadí a pije. Lebo pán Tobiáš je pijan znamenitý. A neviem   veru, či by ho široko-ďaleko niekto prepil. Zo susedov blízkych i   ďalekých to už mnohý skúsil, ale kdeže! Pán Tobiáš ešte len na chuť   začínal prichodiť, a spolupijan už ležal pod stolom spitý. Teraz   nezávodí s nikým, ale žiaľ zapíja. A zapíja ho dôkladne. Sluha už   dobré dva tucty korbeľov priniesol z pivnice, a pán ešte stále takto   sedí. Veľa pije dnes pán Tobiáš, lebo musí zalievať veľký žiaľ.
     </tei:p>
     <tei:p>
      Lebo pánu Tobiášovi sa stala takáto vec: narodila sa mu tretia   dcéra.
     </tei:p>
     <tei:p>
      Poviete: čo na tom? Pravda, ale pán Tobiáš chcel syna. Malého   Tobiáška, z ktorého by vyrástol veľký Tobiáš ako tuto jeho otec! (Boh   uchovaj a uchráň, aby mal byť ako jeho otec! vzdychali poddaní, keď   začuli takéto reči.). Ale neprišiel syn. Dcérka sa narodila. Tretia   dcérka. Preto bol pán Tobiáš takýto. Mali s ním veľké zhryzovisko.   Nik sa nechcel odobrať s touto novinkou k nemu.
     </tei:p>
     <tei:p>
      Nakoniec si babka dodala smelosti a šla. Ej, ale stokrát to do   večera oľutovala. Veru, lebo keď ju pán Tobiáš zazrel, zreval:
     </tei:p>
     <tei:p>
      - Syn?!
     </tei:p>
     <tei:p>
      Babka sotva stačila zavolať tichým hlasom:
     </tei:p>
     <tei:p>
      - Dcérka!
     </tei:p>
     <tei:p>
      A už aj letela von a za ňou ťažký lovecký nôž zahvizdol a zabodol   sa do dverí. Hľa, ešte i teraz je tam a kedykoľvek sluha otvorí   dvere, zakyvoce sa a zazvoní, ale nevypadne, lebo prerazil hrubé   dvere, vylúpiac širokú triesku, a vytrčil hrot na druhej strane. Pán   Tobiáš bol taký. Predvčerom si pripravil na stôl hodné vrecko   žltučkých a zvonivých dukátov a k nemu ťažký nôž. Keby bola babka   syna zvestovala, bola by bývala naveky šťastná, lebo by ju pán Tobiáš   bol vreckom ovalil. No pred tým by nebola utekala tak, ako   utekala.
     </tei:p>
     <tei:p>
      Vtom sa pán Tobiáš pohýbal. Siahol po korbeli a niesol ho k ústam.   Nebol prázdny. Pomaly vylial obsah do seba a potom zareval chrapľavým   hlasom:
     </tei:p>
     <tei:p>
      - Marek, víno!
     </tei:p>
     <tei:p>
      Priskočil rozdriemaný sluha, ale driemot na ňom poznať nebolo. Pri   zvolaní mu do žíl vošla bystrosť ako mladému srncovi. Videl, ako sa   povodilo babke, a pán Tobiáš mal na stole síce stále ešte vrecko   peňazí, ale mal za pásom aj menší tesák a takáto vec bola v rukách   pána Tobiáša vždy nebezpečná. Preto skočil hybký a svieži. Vzápätí   bol naspäť s plným korbeľom. Postavil ho obratným pohybom pred pána   Tobiáša a zavinšoval:
     </tei:p>
     <tei:p>
      - Na dobré zdravie vašej urodzenosti!
     </tei:p>
     <tei:p>
      A toto urobil už viacej ako dvadsať ráz od večera.
     </tei:p>
     <tei:p>
      Pán Tobiáš len čosi zamrnčal a siahol po korbeli. Dobre si upil a   potom sa zas zahľadel na veľkú medvediu kožu pod nohami. Ale tentoraz   mu začala hlava pomaly klesať na hruď a jedna ruka sa zviezla z   operadla do lona. Čiapka s pekným jastrabím pierkom sa zošuchla z   hlavy a padla vedľa pána Tobiáša na zem. Chvíľku bol pán Tobiáš   takto. Potom začal hlbšie oddychovať. A to mu zrejme nešlo k duhu,   lebo sa niekoľkokrát zamrvil. Prevalil hlavu na operadlo, nohy   vystrel tak, že sa ostrohy na čižmách zarezali do medvedej kože, a   začal chrápať. Najprv len tíško, potom vždy zreteľnejšie a   mocnejšie.
     </tei:p>
     <tei:p>
      Sluha Marek čakal hodnú chvíľu. Ale keď sa pán Tobiáš neprebúdzal,   potíšku zhasol štyri sviece, ktoré osvetľovali komnatu, a odišiel do   kúta pri veľkom kozube. Tam sa pokrčil a oddal sa sladkým driemotám   ako myš na vreci. Lebo Marek mohol spať, ale musel byť každú chvíľu   pripravený vyskočiť na pánovo zavolanie. No teraz bol uistený, že pán   Tobiáš bude spať. Uložil sa teda a začal driemať. Mesiačik-samotár   jasno svietil jedným oknom do komnaty pána Tobiáša Žakýlskeho a   kreslil na temnú podlahu niekoľko jasnožltých kosoštvorcov. V jednom   žiarili dva veľké okále. To bola hlava medvedej kože, ktorá trčala   spod Tobiášových nôh a veľkými vypleštenými okáľmi hľadela do tváre   mesiačika.
     </tei:p>
     <tei:p>
      Každý vedel, ako sa pán Tobiáš dostal na hrad, lebo hrad zdedil po   otcovi. No ako sa to stalo, že Tobiáš Žakýlsky takto zdivel, to   nevedel nik. Poddaní sa pred ním triasli, keď sa prehnal dedinou.   Podajedni sa aj prežehnávali, akoby bol žakýlsky pán zlým duchom   býval.
     </tei:p>
     <tei:p>
      Nuž čudný bol pán Tobiáš, čudný. Divý ako vlk a niekedy krotký ako   ovečka. Vtedy ľudia ani veriť nechceli, že to bol on, strašný pán   Žakýlsky, pred ktorým sa triasol celý kraj. Lebo sa stávali aj takéto   veci:
     </tei:p>
     <tei:p>
      Čo si zmyslel, čo nie, zvolal susedov a kamarátov do hociktorej   dediny a čo i noc bola, vyhnal ľudí z domov a držal im kázeň, ani čo   by kňazom býval. Po kázni urobil hostinu. Dal naklásť veľké ohne, dal   dohnať jedného alebo i dva tučné voly. Z veľkej pivnice dal vyvaliť   niekoľko súdkov medoviny a hostil susedov, hostil kamarátov, hostil   poddaných. Lebo aj tí museli jesť, hoci im od strachu a údivu mäso   viazlo v krkoch. No víno zahnalo strach i stud. Zabávali sa úbožiaci,   jedli, pili, akoby nikdy neboli iné robili.
     </tei:p>
     <tei:p>
      V takéto časy sa dobre mali.
     </tei:p>
     <tei:p>
      A najlepšie sa cítil sám pán Tobiáš. Spieval a hudci mu húdli do   uší divé nôty. Zavše sa pán Tobiáš schytil a skákal, tancoval, kým   nespadol ustatý na zem. Potom ho sluhovia odvliekli na hrad.
     </tei:p>
     <tei:p>
      Ale zle bolo, keď nadišla zlá hodina. Keď prišla na Tobiáša   Žakýlskeho psia vôľa. Vtedy bolo najlepšie ujsť do lesov a čakať, kým   ho besnenie pominie. Lebo vtedy pre nič za nič dával vyvliecť kdekoho   z domu a dával palicovať, či to bol mladík, či starec, či muž. A   dakedy musel palicovať otec syna alebo syn otca. A beda by bolo   bývalo, keby sa bol opovážil niekto sprotiviť.
     </tei:p>
     <tei:p>
      Takéto rozmary mával žakýlsky pán.
     </tei:p>
     <tei:p>
      A potom sa aj všeličo iné o ňom šuškalo. Bohatí kupci, ktorí   tiahli hore Hronom alebo krakovskou cestou do Poľska alebo zo   Sliezska do Viedne, neraz zmizli i so všetkým, čo viezli so sebou.   Keď precitli, našli sa na míle od miesta, kde boli prepadnutí   neznámym nepriateľom, ale bez všetkého toho, čo so sebou viezli. Bez   peňazí, bez tovaru, bez koní, bez vozov. Alebo sa aj to mohlo stať,   že sa o nich nikto viac nedozvedel, iba lesné vtáky a zelená tráva a   hory by boli vedeli rozprávať, ale tie nevedia rozprávať ľudskou   rečou a nevydajú, ani nikdy nevydali svedectvo o tom, čo jednej   tmavej noci alebo i za bieleho dňa videli.
     </tei:p>
     <tei:p>
      Takéto veci sa len šuškali, no dobre sa o nich vedelo. Vedelo sa,   že pán Tobiáš Žakýlsky vymáha neoprávnene mýto na bohatých kupcoch, i   keď idú krakovskou hradskou k Hronu, i keď idú k Štiavnici, a spolu s   verným kompánom pánom Gabrielom Dócim zo Šášovského hradu a s pánom   Melicharom Balážom to isté robia s kupcami, ktorí idú hore alebo dolu   Hronskou dolinou. A nemali to robiť, lebo banské mestá mali právo   samy si mýto vyberať alebo ho odpúšťať, právo samým kráľom dané na   celom území siedmich banských miest. Teda od Levíc po Ľubietovú, od   Krupiny až po Turiec sa mohli kupci voľne pohybovať alebo platiť len   mierne mýto do rúk banskomestských mýtnikov.
     </tei:p>
     <tei:p>
      Nuž takýto bol pán Tobiáš Žakýlsky, ba ešte horší. No o tom sa už   len tu i tam pošuškávalo, ale nič určité sa nevedelo. Tu i tam zmizla   kráľovská fúra alebo jej časť v celkom odľahlom kraji a nik sa   nedozvedel, kam sa podela. Lesy nevedeli rozprávať a múry zbojníckeho   hniezda Žakýlskeho a Šášovského hradu tiež mlčali, lebo sa nik   neopovážil pánov týchto hradov slovíčkom upodozrievať, keď aj vtedy   sa meralo podľa hesla, že vrana vrane oko nevykole.
     </tei:p>
     <tei:p>
      Ono s kráľovskými fúrami to bolo tak, že ich mestá nepriali   kráľovi a kráľ nevedel o gazdovaní pánov rytierov, ktorí sa takýmto   spôsobom dávali na zboj.
     </tei:p>
     <tei:p>
      A tak si mohol pán Tobiáš pokojne driemať, lebo bol taký múdry, že   podobné kúsky s fúrami neopakoval často: ale sa mu to vždy vyplatilo.   No a náreky kupcov počúvali len senátori miest, ale tí sa mohli len   sťažovať. Aj sa sťažovali kráľovi, a ak dal niečo na náreky, dal, ak   nie, aj tak sa museli uspokojiť. V najlepšom prípade bol začas pokoj,   a keď sa upokojení kupci zas smelšie a bohatšie vypravení počali   trúsiť cestami, zagazdoval si zas pán Tobiáš tak, že kupcom   neostávalo len s novými sťažnosťami obracať sa na vrchnosti a   trpezlivo čakať, kým príde úctivé napomenutie urodzených pánov   Žakýla, Šášova a Sitna, o čo títo tak dbali ako mesiac o zavýjanie   psov.
     </tei:p>
     <tei:p>
      Toto všetko by sme sa boli dozvedeli, keby sme boli mohli nazrieť   do prvých dvoch osvetlených okien. Ale čo skrývajú tie druhé dve   okná?
     </tei:p>
     <tei:p>
      Za jedným, ktoré pred chvíľkou zhaslo, našli by sme dve staršie   dcérky pána Tobiáša, šesťročnú Máriu a štvorročnú Katarínku, tíško   oddychujúce so starou opatrovateľkou Agátou. Dve malé vtáčatká, ako   ich v dedinách pána Tobiáša volali poddaní. Lebo tieto deti sa ničím   nepodali na otca. Ba veru postavou, lebo boli urastené a pekné, ale   povahou sa podali na matku, pani Katarínu. Tieto dievočky si mohol   vidieť všade, len nie na hrade. Keď len mohli, vykradli sa dolu do   jednej alebo druhej dediny. No a stará Agáta s nimi. Porozprávala sa   Agáta, ako to staršie ženy zvyknú, a dievčatá sa zabávali s devami z   dediny. Ale to len v tie časy, keď pán Tobiáš chodil po krivých   cestách. Keď bol doma, museli sedieť aj ony na hrade a pod vedením   pani Kataríny oboznamovať sa s domácimi prácami a s tým, čo v tie   časy máloktorá dcérka hradného pána, akým bol pán Tobiáš, vedela.   Totiž pani Katarína učila dievčatá sama čítať a písať, keď nemohla   pána Tobiáša nahovoriť, aby pozval na hrad nejakého mnícha, ktorý by   zasväcoval dievčence do tajov abecedy.
     </tei:p>
     <tei:p>
      No a v tom poslednom okienku drieme tíško v krásnej maľovanej   kolíske naša maličká Magdalénka, ktorú otec takým studeným spôsobom   privítal. V kúte oddychuje hradná pani Katarína. Uplakaná,   ustarostená po tom, čo babka rozprávala o pánu Tobiášovi. A   kedykoľvek jej zrak padol na kolísku, vždy jej do očí nabehlo sĺz a   rozplakala sa.
     </tei:p>
     <tei:p>
      „Aký bude život tohto dieťaťa? hútala v slzách.
     </tei:p>
     <tei:p>
      Ale na to jej nik nevedel odpovedať.
     </tei:p>
     <tei:p>
      Zaspala potom hradná pani v slzách a plači. Už spala, keď sa jej   ešte jedna skotúľala dolu tvárou. Ale o tej už nevedela. Preto stará   Agáta vstala a potíšku sa priblížila k posteli. Keď sa presvedčila,   že pani spí, prešla komnatou a nazrela aj do kolísky. Malá Magdalénka   spala tiež. Nuž zhasla stará Agáta tri sviece.
     </tei:p>
     <tei:p>
      Tajomné šero sa roznieslo po komnate.
     </tei:p>
    </tei:div>
    <tei:div type="chapter">
     <tei:head>
      Zlý duch sitnianskeho pána
     </tei:head>
     <tei:p>
      Mesiačik svietil ako vtedy, keď sa naša rozprávka začala. Taký   bol, ako býval. Veľký, so žltou tvárou a studeným svetlom žiaril do   tej istej komnaty, kde sme po prvý raz uvideli hnevlivého pána   Tobiáša Žakýlskeho a hneď sa aj nahnevali naňho, že takým surovým   spôsobom privítal na svet svoju tretiu dcéru. Za to, že hodil veľkým   loveckým tesákom po babke, čo mu tú zvesť priniesla, a že potom pil,   pil, kým nezaspal.
     </tei:p>
     <tei:p>
      V tejto komnate je aj teraz pán Tobiáš, ale akýsi zmenený.   Fúzatejší, hrubší, černejší - no hneď by ste povedali, že ostarel. Aj   pán Tobiáš pri všetkej svojej zurvalosti a pýche a zbojstvách a   bohatstve bol len človekom. No a trinásť rokov veru vyryje na tvári   poriadne brázdy a naplodí mnoho šedivých vlasov. Lebo nám treba   vedieť, že od tých čias, čo sme prvý raz videli pána Tobiáša, stalo   sa mnoho vecí. Predovšetkým uplynulo trinásť dlhých rokov. Dievčence   vyrástli a boli už hodné dievčiny. Pán Tobiáš zabudol, že chcel mať   syna, a obľúbil si malú Magdalenku, ako ju vždy volal, akoby na svete   len ona jediná bola. Stará Agáta ešte žila a chodila s hradnými   pannami ako verný psíček, strážiac ich na každom kroku. I pani   Katarína ešte žila. Častejšie síce musel prísť Valentín Sibelius,   chýrny olejkár svätokrížsky, hore na hrad, ale zato sa dobrá pani   hnevlivého a divého pána Tobiáša dosiaľ držala. Ibaže mala menej   práce, lebo všetky tri dievčence sa už naučili čítať a písať a   stredná Katarínka sa pokúsila aj o kreslené iniciálky. A šlo a darilo   sa jej to, že tí, čo to videli, ani nemohli iné robiť, len to, čo   robili. No, chváliť.
     </tei:p>
     <tei:p>
      Nuž to by bolo všetko.
     </tei:p>
     <tei:p>
      Ba ešte to načim zaznamenať, že hrad kamaráta pána Tobiáša, pána   Melichara Baláža zo Sitna, sa začínal rozpadávať. Drevá trúchlivo   vŕzgali a stenali pri každom závane vetra a pán Melichar, čo i tak   nemal čisté svedomie, veľa strachu prehltol, že sa mu to zbojnícke   hniezdo prevalí a rozbije na prach na strmých skalách, na ktorých je   postavené. Nuž si pán Melichar jedného pekného dňa takto   pomyslel:
     </tei:p>
     <tei:p>
      „Nebudem ja v drevenom hrade bývať a strachy znášať. Vystavím si   nový hrad. Hrad, a to z kameňa.
     </tei:p>
     <tei:p>
      A tento človek vám bol taký, že čo si v jednej minúte zmyslel, v   druhej už robil. Nie že by sa bol chytil stavby, ale zobral sa a o   týždeň dokvitol na Sitno s čudným človekom. Bol to suchý kostroš, s   čudným, cudzím výrazom v tvári. Oči mal ako uhlíky, ruky ako   kostlivec. Dlhé a tenké. A vysoký bol ako rázsocha. Oblečené mal úzke   červené nohavice, cez ktoré bolo poznať každý sval jeho chudých nôh,   a červený kabátec s modrým zubatým golierom. Na hlave nosil mäkkú   zelenú čiapku. Keď došiel, mal na sebe prehodený ťažký čierny plášť.   Ľudia, čo po poliach pracovali, si mysleli, že si to pán Melichar, i   tak polodiabol, vedie Lucifera zo žeravého pekla. A matere rýchlo   skrývali deti, aby ich neuriekol, a v domoch pálili neznáme zeliny a   svätenou vodou postrekovali prahy, lebo nik neveril čudnému   hosťovi.
     </tei:p>
     <tei:p>
      Nuž a tento hosť, ktorého pán Melichar vykutal kdesi vo Viedni,   bol pán Francesco Cuculi, znamenitý taliansky staviteľ, ktorému chcel   zveriť stavbu hradu. S ním preliezli všetky bralá, poprezerali divé   rázsochy skál, prešli úžľabinami, merali, hútali, hlavy si lámali,   obzerali skaly i odvrchu i z doliny. A to robili dobrý mesiac. Iba   potom pán Cuculi na čas zmizol. Ale poddaní sa vtedy už dozvedeli, čo   to za jedného a čo tu bude robiť. Pán Melichar im povedal, že budú   skaly lámať a voziť, že aj piesku v potokoch dosť, ale na skalách ho   niet, nuž ho musia vyvoziť, aj vápna v teplických lesoch napáliť, aj   ho doviezť. Aj v lesoch dreva narúbať a zručnejší chlapi že ho budú   vo dne v noci podľa rady a návodov Cuculiho kresať. Nuž nemohli sa   žalovať poddaní sitnianskeho pána, že by nemali čo robiť, že by im   bola Chvíľa dlhá.
     </tei:p>
     <tei:p>
      No a tohto roku sa chytili do stavby.
     </tei:p>
     <tei:p>
      Ej, teraz len spoznali ľudia, čo je Cuculi za majstra. Nastaval   brván, opriadol celú skalu množstvom dreva, spleťou trámov, že ju ani   vidieť nebolo. A v tomto chaose, v tejto spleti brván prepletal sa   milý majster ako čierny pavúk. Hneď bol na samom hrebeni skaly, hneď   zas vykrikoval čudnou rečou na murárov, čo ich bol zo dva tucty   doviedol. Hneď sa zas vadil s poddanými, že dosť rýchlo nenosia   horúcu maltu, ktorou zalievali murári kresané kvádre.
     </tei:p>
     <tei:p>
      A pán Melichar chodil okolo a šomral si do veľkých fúzov, trel si   ruky a poklopkával s blaženým úsmevom Cuculiho po pleciach. Páčila sa   mu táto robota. Múry rástli z hlbín ako čierne kvety. Skaly mizli a   poddaní si museli dvojnásobne popľuť ruky a robiť každý za dvoch. Pán   Melichar Baláž chce mať mocný hrad, a tak ho musel mať. A keď ho   musel mať, musel majster Francesco Cuculi behať hore i dolu po   príkrych rebríkoch a kričať na murárov a vadiť sa s poddanými, ktorí   mu rozumeli ako teľa švabachu a robili tuhšie a pousilovali sa len   preto, aby pri nich dlho nestál, lebo mu ani teraz, keď už vedeli,   kto a čo je, nedôverovali.
     </tei:p>
     <tei:p>
      Nuž a teraz sa vráťme k nášmu príbehu.
     </tei:p>
     <tei:p>
      Tohto večera sedel pán Tobiáš Žakýlsky vo svojom hniezde a nebol   sám. Z druhej strany stola sedel pán Melichar Baláž a naproti   Francesco Cuculi. No a to vari hovoriť nemusím, že pred každým bol   postavený hodný korbeľ medoviny. Lebo Marek, najmilší sluha pána   Tobiáša, ešte žil a na hybkosti nič nestratil. Marek sa svedomite   staral, aby ani jeden z korbeľov neostal ani na chvíľku prázdny.
     </tei:p>
     <tei:p>
      Nuž sedeli títo traja a takto sa zhovárali:
     </tei:p>
     <tei:p>
      - Ja ti veru hovorím, Tobiáško, - chvastal sa Melichar Baláž, - že   to bude inakší hrádoček ako toto tvoje mačacie hniezdo.
     </tei:p>
     <tei:p>
      - Hehe, - zasmial sa pán Tobiáš, - aký je, taký je, ale   prestavovať ho nemusím. Nespievajú mu ešte vetry mizerere, ako tvojmu   ešte v zime spievali. Vieš, Melichar, - nahol sa k Balážovi, - tento   hrad chlapi stavali, chlapiii, hehehehe...
     </tei:p>
     <tei:p>
      Baláž sa poškrabal v zachlpených vlasoch a zhlboka si upil.
     </tei:p>
     <tei:p>
      - Čo bolo, bolo. Ale keď bude aj tento tak žalostne volať o pomoc   ako môj, príď sa ku mne pozrieť, ako to máš robiť!
     </tei:p>
     <tei:p>
      - Neprídem, Melichar, neprídem, lebo tento hrad chlapi stavali a   dali si na práci záležať, - naklonil sa zas k Balážovi, že sa mu   fúziskami líca dotýkal.
     </tei:p>
     <tei:p>
      - Jednako budem mať hrad ako šášovský Dóci, - udrel Baláž korbeľom   o stôl, čo značilo, že dopil.
     </tei:p>
     <tei:p>
      - No, trošku menší. Vieš, Melicharko, povedľa vtáčika musí byť aj   hniezdo.
     </tei:p>
     <tei:p>
      - Aj bude, - hovoril hurtom Baláž, - čo som ja vari nepodarok?
     </tei:p>
     <tei:p>
      - Chlap si, Melichar, chlap. A hrádoček budeš mať znamenitý, -   ovínal pravú ruku okolo krku sitnianskeho pána, - ale to bude len   hrádoček, vieš, hrádoček!
     </tei:p>
     <tei:p>
      - Ale tvrdý, hrdý, však, majster! - zareval na Cuculiho.
     </tei:p>
     <tei:p>
      Cuculi, akoby sa bol z driemot prebral, pozrel čiernymi očami na   Baláža a pokýval hlavou. Iba po chvíli dodal viacej pre seba ako pre   tých dvoch.
     </tei:p>
     <tei:p>
      - A bol by, bol. . . keby ...
     </tei:p>
     <tei:p>
      - Čo keby? - oboril sa na neho Baláž. - Nemáš, čo žiadaš? A ak   potrebuješ, povedz, lebo vieš, aký hrad chcem mať.
     </tei:p>
     <tei:p>
      - Potreboval by som, ale to by si sotva dal . . .
     </tei:p>
     <tei:p>
      - Čo?! - vyskočil Baláž. - Dám. Dám, čo by si len chcel!
     </tei:p>
     <tei:p>
      - Niečo by sa malo do veže zamurovať, - vravel Cuculi stále akoby   bez záujmu. Len oči mu prenikavo blýskali ako ostrovidovi.
     </tei:p>
     <tei:p>
      - Nuž, zamuruj, božemôj, a čože by si chcel? - zvolal Baláž.
     </tei:p>
     <tei:p>
      - Ak nemá tuto Baláž, dám ja, - vmiešal sa do reči Tobiáš.
     </tei:p>
     <tei:p>
      Cuculi sa naklonil nad stôl. Hlavu vystrčil dopredu a čierne oči   mu zahoreli ako iskry. Sršal z nich čudesný plameň, ktorý akoby bol   tých dvoch omámil. Naklonili sa aj oni nad stôl, že sa tri hlavy   skoro čelami dotýkali.
     </tei:p>
     <tei:p>
      Cuculi mlčal, akoby bol premýšľal, či to, čo chce povedať, má   vypustiť z úst, alebo nie. Tí dvaja zas čakali, čo to bude za   žiadosť.
     </tei:p>
     <tei:p>
      - No tak! Hovor! - žiadal priduseným hlasom pán Tobiáš.
     </tei:p>
     <tei:p>
      - Čo chceš? - opytoval sa Baláž.
     </tei:p>
     <tei:p>
      - Devu, - povedal odrazu Cuculi.
     </tei:p>
     <tei:p>
      Tí dvaja sa dívali na neho ako drevení, nechápuc, čo to   hovorí.
     </tei:p>
     <tei:p>
      - Je to stará vec, - pokračoval Cuculi, - a tajná. Ale je to   pravda istá, akože sa Cuculi volám. Keď zamuruješ do múrov hradu   nevinné dievča, nezdolá ho nik na svete!
     </tei:p>
     <tei:p>
      - Devu, hovoríš? - opytoval sa Baláž.
     </tei:p>
     <tei:p>
      - Áno. Trinásť-štrnásťročné dievča.
     </tei:p>
     <tei:p>
      - Hrom do teba, chlape, - trepol päsťou na dosku stola pán Tobiáš.   - Neveril som, že jesto diabli, ale teraz verím, že je to predsa len   pravda.
     </tei:p>
     <tei:p>
      - Teda toto by si chcel spraviť?
     </tei:p>
     <tei:p>
      - Nechcel, - odpovedal zas ľahostajne Cuculi, - len som hovoril,   že sa tak robí, ak má byť hrad nedobytný.
     </tei:p>
     <tei:p>
      - Dohroma, dohroma, - šomral pán Melichar, hľadiac pred seba.   Potom odrazu vyskočil: - Nie, to neurobím, - a dal sa prechodiť   komnatou.
     </tei:p>
     <tei:p>
      - Nemusíš, nik ti nekáže. Staviam tak, ako sa rozkazuje.
     </tei:p>
     <tei:p>
      Pán Tobiáš sedel a usmieval sa do fúzov na Balážovom trápení. Ani   jemu sa nevidel Talianov návrh, ale bol rád, že je Baláž v   úzkych.
     </tei:p>
     <tei:p>
      - Jaj, kamarát, Melicharko, hrad a hrad ... - pajedil Baláža.
     </tei:p>
     <tei:p>
      - Nejeduj, Tobiáš, - odvrkol Baláž, chopil sa korbeľa a poriadne   si prihol.
     </tei:p>
     <tei:p>
      - Nejedujem, len opakujem tvoje slová, čo si bol pred chvíľou   povedal. Totiž, že budeš mať hrad nad hrady.
     </tei:p>
     <tei:p>
      - Za takúto cenu sa radšej zriekam všetkého.
     </tei:p>
     <tei:p>
      - Nemusíš sa zriekať, nesľúbil si nič, - odvrkol Cuculi.
     </tei:p>
     <tei:p>
      - Ani nesľúbim, ani nesľúbim.
     </tei:p>
     <tei:p>
      - Dajže sa mi, o jedného bedára na svete viacej alebo menej, -   podpichoval Cuculi. - Nie je to o nič horšia vec, ako keď dáš dobiť   otca na smrť, že odoprel ísť skaly voziť, keď mu deti plačú od   hladu.
     </tei:p>
     <tei:p>
      - To nie je jedno.
     </tei:p>
     <tei:p>
      - Ale urobil si to, - podpichoval aj pán Tobiáš.  ,.
     </tei:p>
     <tei:p>
      - Ech, nechajme to, - hodil rukou Baláž.
     </tei:p>
     <tei:p>
      - Pravdaže, nechajme, hrádoček dostaviame, ako sa rozkáže. Ja v   ňom bývať nebudem. Lenže vieš, nerád robím polovičatú prácu, -   zahovoril vášnivým hlasom Cuculi.
     </tei:p>
     <tei:p>
      - Uvidíme, - povedal Baláž a zas sa chytil krčaha.
     </tei:p>
     <tei:p>
      - Tak, tak, - prisviedčal Tobiáš a štrngol si s Cuculim a   Balážom.
     </tei:p>
     <tei:p>
      - Ja by som aj vedel o jednom, - začal pokúšať Tobiáš. - Je z   mojej dediny a sirota. Má len starého otca, čo je tiež len   nadnes-nazajtra.
     </tei:p>
     <tei:p>
      Baláž len mlčal a zaryto hľadel pred seba. Zdalo sa, že v ňom   bojujú dva svety. Ten dobrý, ktorý sa v jeho srdci ešte v troskách   vyskytoval, a ten zlý, ktorý to srdce ovládal. Bol presvedčený, že   poddaný je výlučne jeho majetkom ako pole, zvieratá, náradie, hrad.   Možno s ním robiť, čo chce. Niet moci na svete, ktorá by mu to právo   uprela. A predsa mu to nevoňalo. Lenže aj hrad chcel mať taký, o akom   hovoril Cuculi. Jeho rozhodnutie sa kývalo na vážkach. Na jednej   strane bol mocný a nedobytný hrad, skalné hniezdo, o ktorom sa bude v   pol krajine s úctou hovoriť, na druhej strane je dievča. Ešte dieťa.   Ale dieťa poddaného, ktorý je jeho majetkom. Ako sa rozhodnúť?
     </tei:p>
     <tei:p>
      Pán Melichar si upil.
     </tei:p>
     <tei:p>
      - Len sa nerozplač, - hučal mu do ucha pán Tobiáš. - Budeš mať   hrad, len pozor, aby nespadol, keď budú okolo neho zajace   pobehovať.
     </tei:p>
     <tei:p>
      Cuculi sa zlostne zasmial.
     </tei:p>
     <tei:p>
      A zasmial sa aj pán Melichar. Ale ten smiech bol akýsi natrpknutý.   Taký, akoby bol chcel ním povedať: Dám to dieťa, ale ma to bude do   smrti mrzieť. . .
     </tei:p>
     <tei:p>
      - A neprechádzaj sa, nie na to si tu, - začal po chvíli Tobiáš. -   Sadni si a vypi, ľahšie sa ti bude rozmýšľať.
     </tei:p>
     <tei:p>
      - A načo má rozmýšľať, keď sa rozhodol, že nedovolí, - dobiedzal   Cuculi.
     </tei:p>
     <tei:p>
      - Jeho vec, majster, a teba do toho nič. Rozmysli si to, Melichar,   ak nemáš súce dievča, vezmi si to, čo ti ponúkam. Čože, starý Šimon   je nadnes-nazajtra. Kto sa bude o sirotu starať? Na ťarchu bude ľuďom   i mne, - prehováral pán Tobiáš zamysleného Baláža.
     </tei:p>
     <tei:p>
      - Uvidím, čo urobím, - povedal odrazu Baláž.
     </tei:p>
     <tei:p>
      - Urob, čo chceš, ale čo som povedal, povedal som a pravda je, keď   to hovorím. Ja, Cuculi... - vykladal pomaly a zreteľne Cuculi. Po   chvíli dodal: - Vieš, koľko hradov som vystaval? A vieš, kde všade   som staval? Ja viem, čo viem, nie ty, čo sedíš v zbojníckom hniezde   ako mladý jastrab a číhaš na každého, čo má trošku peria . . .
     </tei:p>
     <tei:p>
      A čudné, inokedy by takúto reč bol Cuculi naveky obanoval, ale   dnes to Baláž bez slovka počúval. A Tobiáš sa len chechtal.
     </tei:p>
     <tei:p>
      - Chechecheche . . . Tak ti treba, Melichar, tak ti treba . . .   Mal si spokojne sedieť v drevenom zrube a nebol by si sa musel   trápiť, iba v noci zo spánku sa budiť, keď ti drevené steny   praskali.
     </tei:p>
     <tei:p>
      - Dopime, - povedal odrazu Baláž a položil ruku na korbeľ, do   ktorého bol práve Marek dolial. Chvíľku počkal, kým si kompáni vezmú,   a potom jedným dúškom vyprázdnil ohromný pohár.
     </tei:p>
     <tei:p>
      - Chlapík si, Melichar, chlapík a pijan znamenitý, ale nie jediný   na svete, - usúdil pán Tobiáš a vylial do seba za korbeľ ako predtým   Baláž.
     </tei:p>
     <tei:p>
      Cuculi chlipkal ako malé mača sladkastý mok, nevediac napodobniť   pána Tobiáša, ani pána Melichara Baláža. Ale tí nedbali o neho.   Najprv vstal Baláž a potom Tobiáš. Pouprávali si napochytre odev,   nasadili čiapky a tisli si ruky na rozlúčku.
     </tei:p>
     <tei:p>
      - Tak vieš, ako som povedal, - hovoril pri odchode Tobiáš. - Ak   nemáš vhodné dievča, veľmi rád ti poslúžim.
     </tei:p>
     <tei:p>
      - Uvidíme, - zahovoril Baláž a mocne stisol priateľovi ruku . .   .
     </tei:p>
     <tei:p>
      Marek priniesol plášte a pomohol hosťom do nich. Pánu Francescovi   Cuculimu musel pomôcť aj na dvor a do sedla, lebo toho premáhala   medovina, kým na hradných pánoch nebolo veľmi poznať, že by boli   pili.
     </tei:p>
     <tei:p>
      Mesiačik zašiel za oblak. Dvor stemnel, stromy hádzali tajomné   tiene na hrad pána Tobiáša. Skupina jazdcov, pán Melichar s   troma-štyrmi paholkami a pánom Cuculim sa pohli cestou k Sitnianskemu   hradu. Pán Tobiáš chvíľku stál pred bránou, kam bol hostí odprevadil,   a počúval temný dupot koní. Keď doznel a len húkanie sovy bolo počuť,   pobral sa pomalým krokom do hradu. Nemyslel na to, čo bol sľúbil   Melicharovi, nie, na inom si ten hlavu lámal. Azda na tom, ako by   bolo najľahšie oddežmovať z kráľovskej fúry kremnickej, lebo už dávno   nevytiahol nohu z hniezda. Pomaly prešiel chodbou a nádvorím a vošiel   do svojej spálne. Marek ho bez slovka vyzliekol. Pán Tobiáš sa s   veľkým pôžitkom zvalil do postele. O malú chvíľu chrápal, len sa tak   steny triasli.
     </tei:p>
     <tei:p>
      A vtedy sa aj Marek stratil do svojho kútika, aby si odpočinul. A   vtedy usínali ešte dve oči, čo nespali. Boli to krásne oči malej   Magdalénky, ktorá nemohla usnúť po tých rečiach, čo si nechtiac   vypočula . . .
     </tei:p>
     <tei:p>
      A keď mesiačik znova vyplával spoza oblaku, osvietil izbietku.   Niekoľko bledých lúčov padlo aj na Magdalénkinu posteľ a osvietilo   jej bledé líca, jej modré očká, z ktorých sa kotúľali drobné slzy po   bielej tvári a máčali mäkkú podušku ...
     </tei:p>
    </tei:div>
    <tei:div type="chapter">
     <tei:head>
      Dedo šimon a vnučka veronka
     </tei:head>
     <tei:p>
      Dedovia vraj mnoho pamätajú.
     </tei:p>
     <tei:p>
      Nuž mnoho pamätá aj dedo Šimon, čo nemá nikoho na svete, len   vnučku Veronku. Starý je dedo Šimon. Nohy ho už nevládzu nosiť, nuž   len posedáva.
     </tei:p>
     <tei:p>
      Ruky sa mu trasú, oči nedovidia. Biela hlava sa mu pokyvkáva, keď   hovorí trasľavým hlasom.
     </tei:p>
     <tei:p>
      Takýto je dedo Šimon. A ničoho nemá. Ničoho, len malú drevenú   chalúpku, dve sliepočky a kozičku. To je všetko bohatstvo i chudoba   deda Šimona. Ale dedo Šimon má aj všetko. Všetko, lebo vnučka Veronka   mu je všetkým. Opatrí domec, opatrí kozičku a opatrí aj deda. Nedávno   to ešte naopak bývalo. Deda nohy poslúchali, ani hlava sa netriasla,   ani ruky, i oko dovidelo, nuž dedo sa staral o všetko. Opatril domec,   opatril hydinu i belavú kozičku a opatril aj vnučku Veronku, čo si   ani dobre mať nepoznala.
     </tei:p>
     <tei:p>
      A dobre sa staral dedo Šimon o vnučku Veronku. Je z nej hodná   dievčina. Hodná a poriadna. Ráno dedo ešte spí, keď Veronka vstáva.   Opatrí, uvarí chudobné raňajky pre deda i pre seba, potom poďho na   panské alebo na drobnú roľku neďaleko domu. Na obed sa dedo aj bez   nej zájde. Zapije si mlieka, prehryzne kúsok suchého ovsenáka. A   večer Veronka zas niečo pripraví. Ba keď pán Tobiáš nie je doma,   neraz si dedo s Veronkou prilepšia. Lebo Veronka môže s pannou   Magdalénkou na hrad. No a pani Katarína je dobrá pani. Vždy čosi podá   Veronke a aj na deda pamätá.
     </tei:p>
     <tei:p>
      Bolo to nedlho po rozhovore, ktorý mal pán Tobiáš, pán zo Sitna a   Cuculi na Žakýlskom hrade. Veronka išla k prameňu, čo neďaleko v poli   vyvieral a takú vodu dával, že starý Šimon za nič na svete nechcel   inej vody. A čože bolo Veronke zabehnúť? Kým dedo vládal, chodil sám.   I teraz by zašiel. Keď je slnečný deň, nuž sa aj poberie a donesie   vody aj domov. No, neveľakrát tak urobí, ponajviacej len Veronka   zabehne a poslúži dedovi. Nuž aj teraz tak. Deda v krížoch lámalo a   vzdychal, že aj Veronke do plaču šlo. „Nebodaj sa na dážď   chystá, hútala Veronka, lebo to už dobre vedela, že keď deda   kríže upomínajú, neminie dažďa. Dedo sedel na slniečku a hľadel   smutným okom po dvorci. Veronka ľahko prebehla poľom k prameňu. Práve   sa zdvihla zo zeme, lebo prikľaknúť musela, aby mohla cez zrúbok   začrieť, keď odrazu prehrmel vedľa nej jazdec. Veronka spoznala pána   Tobiáša.
     </tei:p>
     <tei:p>
      Aj on ju zbadal. Zostal obďaleč a zavolal:
     </tei:p>
     <tei:p>
      - Hej, dievča, nie si ty Šimonovo?
     </tei:p>
     <tei:p>
      - Áno, prosím, vaša urodzenosť! - odpovedala Veronka.
     </tei:p>
     <tei:p>
      - A otec je doma?
     </tei:p>
     <tei:p>
      - Nie je mi to otec, urodzený pane!
     </tei:p>
     <tei:p>
      - A koho máš?
     </tei:p>
     <tei:p>
      - To je dedo!
     </tei:p>
     <tei:p>
      - A doma je?
     </tei:p>
     <tei:p>
      - Doma.
     </tei:p>
     <tei:p>
      - A matere nemáš?
     </tei:p>
     <tei:p>
      - Umrela.
     </tei:p>
     <tei:p>
      - A otca?
     </tei:p>
     <tei:p>
      - Strom ho v lese zabil.
     </tei:p>
     <tei:p>
      - Teda si sirota!
     </tei:p>
     <tei:p>
      - Sirota, urodzený pane.
     </tei:p>
     <tei:p>
      - No dobre. Rád by som sa s dedom pozhovárať, - zahučal pán Tobiáš   a už aj popohnal koňa, ani nečakajúc úctivý pozdrav Veronkin.
     </tei:p>
     <tei:p>
      Dedo len oči vyvaľoval, keď mu dievča hovorilo, koho stretlo a s   kým sa zhováralo. Aj sa tešil, aj smútil. Rozhutoval, čo by chcel pán   Tobiáš s deckom. Možno by chcel dievča do služby na hrad, keď ta   Veronka tu i tam zabehne a pani Katarína ju rada má.
     </tei:p>
     <tei:p>
      Ba i panny z hradu neraz sem dobehnú, keď sa stará Agáta tadiaľto   s nimi poberá. Dorastajú a budú potrebovať šikovné dievča na posluhu.   Možno sa rozhodli pre Veronku.
     </tei:p>
     <tei:p>
      Dedo Šimon ani nemyslel na to, čo by bolo s ním, keby sa to stalo.   Bol rád, lebo by sa Veronke ani lepšie povodiť nemohlo. Aj stará   Agáta prišla na hrad s pani Katarínou, lebo rástla s ňou od mladi, a   posluhovala jej nejednu desiatku rokov. Prečo by aj Veronka takto   nemohla?
     </tei:p>
     <tei:p>
      Ale potom sa dedo začal aj chmúriť. Čo ak sa pán Tobiáš dozvedel,   že panna Magdalénka vodí Veronku na hrad? Poznal Šimon pána Tobiáša i   jeho divné spôsoby, nuž sa aj obávať začal. Jednako dúfal, že pán   Tobiáš sa len po dobrom dopytoval naňho.
     </tei:p>
     <tei:p>
      A takto zahrúžený v myšlienkach sedel aj popoludní. Veronka bola   kdesi na panskom. A ako tak sedí milý Šimon, začuje kroky koňa a   zvonenie podkov o kamene. „Tobiáš, preletelo mu mysľou. Cesta   viedla neďaleko jeho domca a jazdec sa musel zjaviť každú chvíľu.   Dedo Šimon zdvihol šedivú hlavu a pozoroval cestu. Nemusel si zrak   dlho namáhať, lebo vzápätí sa ukázal jazdec. Bol to naozaj pán   Tobiáš. Šimon rýchlo strhol klobúk z hlavy a vstal, ako mu to len   boľavé kríže dovoľovali, aby pozdravil. Ale Tobiáš si to nevšímal.   Zastal s koňom a opýtal sa:
     </tei:p>
     <tei:p>
      - Ak sa nemýlim, ty si Šimon rubár . . .
     </tei:p>
     <tei:p>
      - Býval som, osvietený pane, býval.
     </tei:p>
     <tei:p>
      - Viem. A teraz čo, si len sám?
     </tei:p>
     <tei:p>
      - Sám, osvietený pane, iba vnučka Veronka je so mnou. Nevesta   umrela a syna strom v lese privalil.
     </tei:p>
     <tei:p>
      - Hm, - zahmkal Tobiáš. - A čo zamýšľaš s vnučkou?
     </tei:p>
     <tei:p>
      - So mnou bude. A keď zomriem ... - dedo Šimon sa odmlčal. Prišlo   mu v tej chvíli na um, na čo dosiaľ nepomyslel. Hej, čo bude, keď on   oči zažmúri? Kde sa dieťa podeje? Preto sa odmlčal a chvíľku hútal.   Potom tíško odvetil:
     </tei:p>
     <tei:p>
      - Nájdu sa dobrí ľudia.
     </tei:p>
     <tei:p>
      - Počúvaj, starý, - začal odrazu pán Tobiáš. - Na ľudí sa   nespoliehaj! Môj sused, pán Baláž zo Sitna, by potreboval do hradu   dievča. Čo myslíš, nemohla by Veronka?
     </tei:p>
     <tei:p>
      Deda akoby polenom po hlave ovalil. Keby bol pán Tobiáš povedal,   potrebuje ju pani Katarína, bol by vyskočil a pobozkal obuv pána   Tobiáša, ale takto nevedel, čo by mal povedať. Vlastne vedel, ale bál   sa pánovi protirečiť. Jednako iné robiť nevedel a ani nemohol.
     </tei:p>
     <tei:p>
      - Neviem, čo bude so mnou, až umriem, ale teraz, osvietený pane,   kto by ma opatril? Dievča obriadi, uvarí, vody prinesie, lebo, ako   ráčite vidieť, čože ja? Ja som už len nadnes-nazajtra.
     </tei:p>
     <tei:p>
      - No kvôli tebe nebude pán Baláž čakať na tvoju smrť. Ale dievčaťu   by nebolo zle. Urob si, ako chceš. - Vtom popchol koňa a odcválal,   nechajúc prekvapeného, sklamaného Šimona stáť.
     </tei:p>
     <tei:p>
      A keby bol mohol dedo Šimon počuť, bol by istotne počul, ako si   pán Tobiáš zlostne šomre do fúzov:
     </tei:p>
     <tei:p>
      - Chumaj, starý chumaj, mohol som vedieť, že starý trúd nesadne   tak ľahko na lep. No, dobre, uvidíme ...
     </tei:p>
     <tei:p>
      A cválal poľom, len tak podkovy zvonili...
     </tei:p>
     <tei:p>
      Zle bolo starému Šimonovi, horšie bolo našej Magdalénke.
     </tei:p>
     <tei:p>
      Tej noci počula, čo počula, a nevedela si rady dať. Hútala deň i   noc, či to azda nebol sen, či to vôbec pravda mohla byť. Na takú vec   že by sa dal pán Baláž? Nevedela Magdalénka, komu by sa mala zveriť.   Sestrám? Vysmiali by ju. Aj matka, pani Katarína, by ju istotne len   smiechom odbavila. Ostávala stará Agáta. Tej sa zverila. Ale aj tá sa   len usmiala a povedala, hladkajúc ju po belavých vlasoch:
     </tei:p>
     <tei:p>
      - Snila si len zlý sen, Magdalénka. Istotne to bol zlý sen.
     </tei:p>
     <tei:p>
      A tak sa Magdalénka trápila sama. Jednako dávala pozor na každý   otcov krok. Niekoľko dní vôbec neodchodil z domu. Až jedného dňa   odcválal s dvoma-troma zbrojnošmi.
     </tei:p>
     <tei:p>
      A keď sa vrátil, pobrala sa Magdalénka na dvor a postávala okolo   starého sluhu pána Tobiáša, Mateja.
     </tei:p>
     <tei:p>
      - Matej, Matej, čo nového na Sitne? Bude už hrad pána Melichara   hotový? - Magdalénka nevedela, či bol otec naozaj na Sitne, len tak   chytala Mateja.
     </tei:p>
     <tei:p>
      - Ešte nie, ale dlho to nepotrvá, panna Magdalénka. Veže začínajú   stavať.
     </tei:p>
     <tei:p>
      - A vysoké?
     </tei:p>
     <tei:p>
      - Neviem, panna, ale iste budú vysoké, zvlášť tá, čo bude na   najstrmšom mieste. Vraj má byť taká, akej ešte nevidieť ani na jednom   hrade. Tak aspoň hovoria ľudia zo Sitna.
     </tei:p>
     <tei:p>
      - A pán Cuculi je ešte tam?
     </tei:p>
     <tei:p>
      - Ten? Ten s čiernymi očami a zelenou čiapkou?
     </tei:p>
     <tei:p>
      - Ten. Vysoký a chudý ako trieska, - zasmiala sa Magdalénka.
     </tei:p>
     <tei:p>
      - Oj, ten je tam. Prechodí sa medzi trámami, lezie na lešenia,   vysedáva na skalách, vadí sa s ľuďmi a kričí, nadáva, od istého času   nie je vraj s ničím spokojný. Ľudia sa mu vyhýbajú na sto krokov, -   vravel ochotný Matej.
     </tei:p>
     <tei:p>
      - Nehovorte. Ja by som sa veru tiež nerada s ním stretla. Strašný   človek. A keď si ešte čierny plášť oblečie, vyzerá ako netopier. Huj   . . .! - zasmiala sa panna Magdalénka a odbehla.
     </tei:p>
     <tei:p>
      Vedela, čo chcela vedieť.
     </tei:p>
     <tei:p>
      A keď dobehla do zámku, dozvedela sa aj druhú novinu. To, že zas   dostanú večer hostí. Príde pán Melichar zo Sitna aj s pánom   Cuculim.
     </tei:p>
     <tei:p>
      Ale táto zvesť nijako Magdalénku nepotešila. Čosi jej šeptalo, že   pán Baláž príde sem v súvislosti s nedávnym rozhovorom, týkajúcim sa   stavby jeho hradu. Magdalénka sa dozvedela aj to, že sa otec nedávno   rozprával s dedom Šimonom. Všetko sa zhodovalo. Otcov rozhovor so   starým Šimonom, návšteva na Sitne a teraz zas návšteva pána Baláža na   Žakýlskom hrade. Magdalénka tuho rozmýšľala, čo by mala robiť. A nech   hútala, ako chcela, nič iné jej z toho hútania nevychodilo ako to, že   musí Šimonovcom dať výstrahu. Ono ľahko sa povie - musí! Lenže ako,   keď je otec doma a možno aj dal striehnuť Šimonov domec. Magdalénka   bola chvíľkami rozhodnutá, chvíľkami zas tratila odvahu. Jednako bola   presvedčená, že musí k Šimonovcom.
     </tei:p>
     <tei:p>
      Podvečer skutočne zavrešťal lesný roh pod hradom pána Tobiáša.   Pred vrátami stál pán Baláž s Cuculim a piatimi zbrojnošmi. Sluhovia   žakýlskeho pána rýchle otvárali bránu. Pán Tobiáš s veselým úsmevom   sa poberal naproti milému hosťovi. Pán Melichar nebol, ako býval.   Jasne bolo vidieť, že mu studená chmára sedí na tvári. Iba keď   stískal ruku pána Tobiáša, trocha sa usmial.
     </tei:p>
     <tei:p>
      A keď sa uvelebil v izbe hradného pána, Magdalénka sa rozhodla.   Nerozmýšľala, ale rýchle zbehla do dvora. Dala si otvoriť bránku a   povedala ešte Matejovi, aby čakal, že sa hneď vráti. „Ale ústa na   hŕbe, poklepala mu malým prstom na fúzaté ústa. No Matej vedel,   kde panna Magdalénka uteká. Neraz ju takto púšťal alebo vpúšťal.   Vedel, že isto ide k Šimonovej Veronke, ktorej tiež zavše otváral   malú bránu pri príchode alebo odchode z hradu.
     </tei:p>
     <tei:p>
      Na dedinu sa už spúšťal večer. Žakýlski poddaní si chystali   chudobnú večeru po chudobnom obede a po celom chudobnom dni. Lebo nič   sa nestalo, iba to, že sitniansky pán došiel s malou družinou na   Žakýl. A to on častejšie robil, tak sa tomu nik nečudoval. Ba sa   potešili niektorí, lebo pán Tobiáš druhého dňa buď zmizol na niekoľko   dní, alebo spal a nestaral sa o svet.
     </tei:p>
     <tei:p>
      U Šimona bývalo, ako bývalo. Uspokojil sa Šimon, uspokojila sa   Veronka. Pán Tobiáš sa nestaral o nich, oni o pána Tobiáša. Dedo   zabudol na svoje tajné túžby. Jednako vedel: aká by bola služba u   sitnianskeho pána. Nuž nestaral sa dedo Šimon o svet a svet o neho.   Ani o tom nevedel, že toho večera prišiel pán Melichar na návštevu. A   možno, keby bol vedel, nebol by si tak spokojne sedel na prípecku a   hľadel do temného kúta izby. No nevedel, tak sedel a poľahky driemal.   Spánok sa mu počínal prihovárať.
     </tei:p>
     <tei:p>
      Veronka ešte čosi vonku kutila.
     </tei:p>
     <tei:p>
      Len čo sa boli Šimonovci uvelebili, dedo na posteľ, Veronka pod   pec, a sny im začali oči zastierať, lebo sa večer celkom vkradol do   nízkej izby, museli sa prebrať. Museli si pretrhnúť driemoty, ba   museli aj vstať. Niekto tíško zaklopal na okno.
     </tei:p>
     <tei:p>
      Možno, keby bol zatĺkol, že by bolo zahrčalo, boli by spali ďalej,   ale toto tiché zaklopanie ich obidvoch vzbúrilo. Veronka vyskočila na   rovné nohy a dedo sa posadil na posteli.
     </tei:p>
     <tei:p>
      - Niekto klope, - zašomral.
     </tei:p>
     <tei:p>
      - Počúvam, - ozvala sa Veronka, - idem pozrieť, kto by to mohol   byť.
     </tei:p>
     <tei:p>
      Ale Veronka nevyšla von, lebo dvere na noc nezatvárali. Nemali   prečo, veď by k nim mohol skôr niekto niečo priniesť ako odniesť. A   neskrývali nijaké tajnosti, nuž závora nezapadala. Takýmto činom   Veronka ani nemusela otvárať. A ten, čo klopal, nemusel ani klopať.   Keď zaklopal, svedčilo to o tom, že to bude niekto neznámy alebo   menej známy.
     </tei:p>
     <tei:p>
      - Veronka, Veronka! - bolo počuť z pitvora. Veronka odchýlila   dvere.
     </tei:p>
     <tei:p>
      - Preboha, panna Magdalénka, čo vy nám nočnou hodinou nesiete? -   opytovala sa prekvapená i ustrašená Veronka. Lebo to naozaj bola naša   Magdalénka.
     </tei:p>
     <tei:p>
      Vošla do izby, poobzerala sa. Vonku bolo šero, ale v izbe tma ako   v rohu. Keď sa rozhľadela, začala spechom hovoriť:
     </tei:p>
     <tei:p>
      - Ty si doma?
     </tei:p>
     <tei:p>
      - Prečo by som nemala byť?
     </tei:p>
     <tei:p>
      - Prečo? - zaváhala Magdalénka. Nevedela sa rozhodnúť, či má   povedať, čo jej hrozí, alebo zatajiť a len dať výstrahu. Rozhodla sa   pre druhé. Veď možno sa mýli a sitniansky pán prišiel len tak, ako   chodieval. Načo ju strašiť.
     </tei:p>
     <tei:p>
      - Počúvaj, stará Agáta chce poslať odkaz sestre do Belej. Ale je   to veľmi súrne. Nemohla by si ty? Ak by si sa bála, zavolaj niekoho   so sebou.
     </tei:p>
     <tei:p>
      - Čo by som volala? - zasmiala sa Veronka. - Nebojím sa. A potom,   nie je ešte tmavá noc, a keby aj bola, nie je to na konci sveta a   prebehnem to skoro.
     </tei:p>
     <tei:p>
      - Len povedz sestre starej Agáty, aby zajtra isto prišla k nám na   hrad. Ty môžeš s ňou prísť až ráno. Nocou sa vracať nemusíš.
     </tei:p>
     <tei:p>
      - Dobre, dobre, - súhlasila Veronka, - spoľahnite sa, panna   Magdalénka, vykonám všetko, ako si želáte.
     </tei:p>
     <tei:p>
      - Prosím ťa, len sa nevracaj nocou, - nakladala jej ešte a už aj   želala dobrú noc a poberala sa dverami.
     </tei:p>
     <tei:p>
      Odľahlo jej zo srdca. Nevedela, čo povie Agáta, keď sa sestra   zajtra dostaví. Napokon jej môže všetko vyrozprávať a dobrá Agáta   odpustí nevinný hriešik. Ide o Veronku. Možno sitniansky pán niečo   zamýšľa, a keď nebude v noci Veronka • doma, nebude môcť vykonať svoj   hanebný skutok. Magdalénka nevedela, či bude môcť Veronku ochrániť aj   potom, ale teraz bola svätosväte uistená, že zachránila dievča pred   hrozným plánom majstra Francesca Cuculiho.
     </tei:p>
     <tei:p>
      Päť koní cválalo temnou nocou. Päť koní a na koňoch päť temných   postáv. Traja paholci sitnianskeho pána, Baláž a Cuculi. Všetko už   spalo a nocou smutno znel klepot kopýt o kamene.
     </tei:p>
     <tei:p>
      - Dohroma, že nás starý tak dobehol, - hundrala vysoká, vycivená   postava.
     </tei:p>
     <tei:p>
      - Pán Tobiáš zreteľne povedal, že je doma a dievča s ním.
     </tei:p>
     <tei:p>
      - Starý bol, to je pravda, a dievča sa možno schovalo, - ozval sa   hlas pána Melichara.
     </tei:p>
     <tei:p>
      - A prečo by sa bolo schovávalo? Nemohlo vedieť, že prídeme.
     </tei:p>
     <tei:p>
      - Pravdu máš, - zahundral namrzený Baláž, ktorý nemohol prísť na   chuť Cuculiho návrhu.
     </tei:p>
     <tei:p>
      - Ale ak je pravda, čo starý hovoril, bude v Belej, - navádzal   Cuculi.
     </tei:p>
     <tei:p>
      - Do Belej nejdem, čo hneď hrad nebude, aký by mal byť. Všeličo   som preskákal, ale deti som dosial nechytal. Hnusná robota, - odpľul   si.
     </tei:p>
     <tei:p>
      - Dobre, nemusíme, - rozhodol Cuculi, - pošleme paholkov, nech   obzrú cestu. - Vtom jeden z paholkov, klusajúcich niekoľko krokov   vpredu, zaostal.
     </tei:p>
     <tei:p>
      - Čo je, Tomáš? - zavolal potichu Baláž.
     </tei:p>
     <tei:p>
      - Niekto uteká cestou naproti nám.
     </tei:p>
     <tei:p>
      - A vari sa bojíš?
     </tei:p>
     <tei:p>
      - Nebojím, ale postava ostala pred nami stáť, a potom skočila z   cesty do lesa.
     </tei:p>
     <tei:p>
      - Obzrite sa po lese, možno i potme nájdete. Ak nie, nechajte   tak.
     </tei:p>
     <tei:p>
      Paholok odbehol. O chvíľu zmizli všetci traja v tme. Pán Baláž   s Cuculim zastali. Čakali na sluhov. Mlčali. Každý rozmýšľal po   svojom. Naokolo tíšina. Dusno bolo ako pred búrkou, lebo už niekoľko   dní panovala strašná spara.
     </tei:p>
     <tei:p>
      Vtom zaznel výkrik. Akoby bolo naľakané dieťa skričalo.
     </tei:p>
     <tei:p>
      Nezadlho počuli dupot koní a čoskoro pribehli sluhovia. Jeden   niesol v sedle pred sebou neveľkú postavu, tíško nariekajúcu.
     </tei:p>
     <tei:p>
      - Dievča! - volal stíšeným hlasom sluha, ktorého bol pred chvíľou   sitniansky pán Tomášom pomenoval. - Hovorí, že ide z Belej do Žakýla,   že je Šimonova a volá sa Veronka.
     </tei:p>
     <tei:p>
      Dievča ticho plakalo.
     </tei:p>
     <tei:p>
      - Neplač, nič sa ti nestane, - zavrčal sitniansky pán. - Ráno   môžeš domov, - sľuboval. Potom hrubo okríkol sluhov:
     </tei:p>
     <tei:p>
      - Čo stojíte? Berte sa!
     </tei:p>
     <tei:p>
      Popchol koňa a dal sa cvalom k Sitnu.
     </tei:p>
     <tei:p>
      Jeho družina za ním. Temná noc sa zatvorila za nimi ako voda.   Chvíľu ešte dunel lesom cvengot kopýt, no ustával i ten. Len sova tu   i tam zahúkala a nastrašené zviera zakvílilo. Žakýlsky pán Tobiáš   spal ako v oleji, nestarajúc sa o to, čo porobil pán Baláž, ani čo   robí naľakaný a polomŕtvy Šimon v malom domci na konci dediny.
     </tei:p>
     <tei:p>
      Čože by sa aj staral? Vtedy boli také časy, keď nezáležalo na   trápení nešťastného človeka, poddaného hradného pána.
     </tei:p>
     <tei:p>
      Lesa ubúdalo, ukazovali sa čistiny. Stromy redli a tma bola   belšia. Päť jazdcov uháňalo bez slovíčka. Už sa vo tme ukázali temné   obrysy drevom opradeného nedostavaného hradu. Jazdci miernili cval,   lebo sa cesta ukazovala dosť príkra. Keď došli pred bránu, zavolal   sluha Tomáš:
     </tei:p>
     <tei:p>
      - Hahou! Pavel, hahou!
     </tei:p>
     <tei:p>
      Ale ten, čo ho Tomáš Pavlom nazval, ich už musel zbadať, lebo ešte   ani nedozneli posledné slová, už sa brána s vŕzgavým kvílením   otvorila. Družina vbehla do dvora. Pán Melichar nechal sluhov. Bez   slova skočil z koňa a vošiel do neporušenej časti hradu. Sluhovia   ostali stáť a hľadeli na seba. Čakali, že im dá rozkaz, čo s   dievčaťom. Ale pán Baláž sa stratil, nechávajúc sluhov s Cuculim.
     </tei:p>
     <tei:p>
      - Zaneste dievča do mojej komnaty, prídem hneď za vami, - rozkázal   Cuculi a zmizol smerom, kde bývali jeho murári.
     </tei:p>
     <tei:p>
      O niekoľko minút potom bolo počuť vysoko na hlavnej veži, husto   opradenej drevom a kladami, šramot. Keby sa bol niekto prikradol   bližšie alebo vyšiel rebríkmi, bol by počul tichý hovor a štrngot   nástrojov. Dvaja murári a vycivený Cuculi tam pracovali, ale že bolo   tma, nebolo vidieť, čo robia. Tma bola hustá a kdesi zďaleka začalo   dunieť. Schyľovalo sa k búrke. Keď prvýkrát silnejšie zahrmelo a   bledý blesk preletel ponad lesy, zabelelo sa čosi na tom mieste, kde   pracovala tajomná družina Cuculiho. A keď hrom onemel, zakvílilo to   malé biele v čiernej noci. Zakvílilo, lebo len človek tak plače. A   možno to bol naozaj človek, hoci by nebolo čudo, keby čierna duša   Cuculiho bola sem nejaké zlo privliekla.
     </tei:p>
     <tei:p>
      Darmo. Noc bola temná, tmavá a zrak nevedel ňou preniknúť.
     </tei:p>
     <tei:p>
      Pán Baláž sedel v izbe a pil, ako pil pán Tobiáš Žakýlsky, keď sme   ho prvýkrát videli. Nechcel nič vidieť, hoci vedel, čo stvára v tejto   chvíli Cuculi. Poddaní sitnianskeho pána spali hlbokým spánkom, keď   teraz museli nadvoje pracovať. No a o to, ako majú pracovať, bolo   dobre postarané. Na panskom poli sa o to staral veľký panský dráb   Gašpar a na stavbe vysoký chudý Cuculi. Nuž teraz veru nik nebdel a   nik ani nebude do tých čias, kým nepríde dráb Gašpar, nezatrepe na   dvere a nezavolá na panské.
     </tei:p>
     <tei:p>
      Tak mohol Cuculi vykonať dielo, vyplývajúce z hroznej povery.
     </tei:p>
     <tei:p>
      Mohol, aj dokonal. Lebo temné postavy, tak ako sa vykradli na   lešenie, tak aj z neho zmizli. Vysoká nedostavaná veža ostala   vzdorovite trčať k oblohe. Tá jediná videla, čo sa stalo s malou   vnučkou deda Šimona, ktorému duša na jazyku visela od strachu a ľaku,   čo sa to porobilo s Veronkou.
     </tei:p>
     <tei:p>
      Lesy sa rozhovorili. Blížiaci sa víchor rozkýval stromy a tie sa   dôverne nakláňali jeden k druhému, akoby si boli šepotali. A možno to   aj robili, kým ich víchor nezačal mykať a lomcovať divou, hroznou   silou ...
     </tei:p>
    </tei:div>
    <tei:div type="chapter">
     <tei:head>
      Tajomstvo veže sitnianskeho   hradu
     </tei:head>
     <tei:p>
      Udalosti sa tak rýchlo rútili, že Veronka si veru ani nestačila   dobre uvedomiť, čo sa to s ňou robí. Večerná návšteva malej   Magdalénky, cesta do Belej, stretnutie a to všetko, čo sa potom   stalo, prišlo tak rýchlo za sebou, že Veronka len teraz rozmýšľala,   čo je vlastne skutočnosťou.
     </tei:p>
     <tei:p>
      A skutočnosť bola taká:
     </tei:p>
     <tei:p>
      Keď sa zatvorili veľké vráta za družinou sitnianskeho pána,   odviedol ju ten dlhý chudý človek do neveľkej komnaty. Tam ju nechal   chvíľu osamote, a potom ju vzal za ruku a viedol spleťou chodieb.   Potom stúpali schodmi, až prišli k neveľkým dvierkam. Vyšli von.   Vietor začínal rozsievať prvé veľké dažďové kvapky a divno skučal   medzi trámami. Veronka v tme nevidela, ale cítila, že je kdesi vysoko   na drevenom lešení. Neďaleko hovorili dvaja, traja ľudia. No nešli k   nim. Vošli znovu do veže, ale Veronka dobre pobadala, že to neboli   dvere, ktorými vychádzali.
     </tei:p>
     <tei:p>
      - Tu budeš. Až bude treba, prídu po teba, - zahovoril temným   hlasom Cuculi, lebo to on viedol Veronku. A vtom už aj cítila, že sa   pri otvore, kde nebolo badať dvier, predsa len čosi zatvára. Veronka   ostala sama.
     </tei:p>
     <tei:p>
      „Čo robiť? hútala. Necítila strach. Spokojne čakala, či sa   Cuculi ešte vráti.
     </tei:p>
     <tei:p>
      No ten neprichádzal. Len hrom zadunel kdesi ďaleko.
     </tei:p>
     <tei:p>
      Veronka sa začala obzerať, ale tma okolo nej všetko skrývala.   Hmatajúc začala ísť dopredu. Narazila na niečo. Ohmatala. Bol to   stolík. Pri ňom hrubá stolička. Veronka kráčala opatrne ďalej. Pri   stene na opačnom konci našla posteľ. Prešla rukou po perinke a potom   sa posadila. Dúfala, že sa ráno dozvie, čo a ako je s ňou. Ale sotva   uplynula minúta, začula šramot. Čudný klepot, štrnganie nástrojov a   tiché hlasy. Starostlivo načúvala. No šramot trval a nepribližoval   sa, ani neustupoval. Ba tu i tam zaburácal do neho hrom, ale ten znel   tupo, duto. Po hodnej chvíli šramot ustal, len hrom hučal a hory   burácali. Čudné, že Veronka nevidela blesky. „Nebude tu asi   okna, hútala, „alebo budú dobré okenice.
     </tei:p>
     <tei:p>
      Znovu sa pohrúžila do myšlienok.
     </tei:p>
     <tei:p>
      A že už istotne bolo neskoro, Veronkine myšlienky boli stále   ťažšie a hmlistejšie, až sa jej nakoniec všetko začalo pliesť. A   vtedy jej už ťažký sen zatvoril unavené oči . . .
     </tei:p>
     <tei:p>
      Svitalo.
     </tei:p>
     <tei:p>
      Omyté lesy, kalné vody potokov, tečúcich hlboko pod Sitnianskym   hradom, svedčili, že v noci prešiel krajom prudký lejak. Ináč bolo   ráno krásne, jasné, letné. Obloha bez jediného obláčika, lesy plné   spevu a polia plné kvetu. Poddaní sitnianskeho pána sa dávno rozbehli   do polí a dávno už murári pána Cuculiho kládli kresané kamene na   okrúhly múr najvyššej veže a zalievali ich horúcou maltou. No   Cuculiho ešte nebolo vidieť, istotne ešte chrápe niekde v perinách vo   svojej komnate. A pán Melichar, ktorý zaspal pri poháriku, že ho   sluha musel odniesť a vyzliecť, tiež nemal vôle a chuti vstávať.
     </tei:p>
     <tei:p>
      Veronka sa práve prebudila. Ale čo to? Že by ešte bola noc?   Pozdávalo sa jej, že dlho spala. Cítila zdravú sviežosť, po únave ani   stopy. Ale v tejto miestnosti ako v rohu. Veronka vstala. Alebo je   ešte noc, alebo sú na izbici okenice pozatvárané, že ani jediný lúč   nepreniká cez ne dovnútra. Opatrne začala hmatať okolo seba. Opatrne,   aby niečo nezvalila, aby nespôsobila daromný hluk. Niekde pred ňou by   mali byť dvere, ktorými prišla. Aha, tu je stolička, tu je stôl.   Teraz krok-dva izbičkou a bude pri náprotivnom múre. Už je pri ňom.   Rukou sa dotýka hrubo omietnutej steny. Pomaly ide, krôčik za   krôčikom, a opatrne hmatá.
     </tei:p>
     <tei:p>
      Chvalabohu! Tu sú dvere!
     </tei:p>
     <tei:p>
      Veronka hmatá ďalej. Hľadá zápor. No akosi ho nenachodí. Žeby ho   dvere nemali? Nie. To bude asi na druhej strane. Naozaj, tu sú   závesy. Veronka urobila krok a hmatá na druhej strane dvier. Konečne   našla zápor. Ľahko ho odsunula. Dvere sa otvorili. Ale vidna   nepribudlo. Asi predsa len bude noc. Alebo že by bola prespala deň?   Nie, to by pociťovala hlad. Počká chvíľku, snáď ešte zaspí, ráno už   nemôže byť ďaleko. Opatrne zatvorila dvere a vrátila sa k postieľke.   Sadla si a hútala, čo sa to s ňou porobilo. Jednako ani po tom   všetkom necítila nijaké obavy. Ba v duši pociťovala tichú spokojnosť.   Sedela takto bez pohnutia, kým sa jej oči znovu nezatvorili.
     </tei:p>
     <tei:p>
      Prebudili ju čiesi hlasy.
     </tei:p>
     <tei:p>
      Veronka sa posadila a načúvala. Ale všade bolo ticho. Nikde sa   neozýval ani najmenší hlások. Pravdepodobne to bol sen. Ale že je   ešte stále taká tma! Veronka znovu vstala. Pozrie ešte raz. Možno   nájde okenicu i okno alebo sa dá dverami. Niekam sa len dostane.   Pobrala sa zas tou istou cestou. Nenašla okno, ani okenicu, ale dvere   čoskoro našla. Otvorila ich bez rozmýšľania. A pomaly vykročila, lebo   ju zas len tma privítala. Veronka urobila krok-dva vedľa steny. Ale   čo to? Narazila na múr. Šmátrala rukou sem i ta, ale na všetkých   stranách bol múr. Tu je roh, tu sa stena láme, tu je druhý, ale stena   beží k dverám. Že by tu boli ešte jedny dvere? Veronku po prvý raz   prejal nepokoj. Naisto vedela, že tadiaľto prišla, a zreteľne si   uvedomovala, že tu kdesi znel aj šramot, aj temný hovor. Ale aj mýliť   sa môže. Dala sa teda znovu do hľadania. Opatrne otvorila dvere a   vošla do izby. Dala sa druhou stranou. Pomaly postupovala dookola,   starostlivo šmátrajúc po stene pred sebou i nad sebou, ba sa aj zohla   a ohmatávala stenu tesne nad zemou. Ale stena bola všade rovná.   Veronku oblieval studený pot. Zdalo sa jej, že už obišla izbu, že sa   v tejto chvíli musia objaviť dvere. Tu sú! Veronke spadol kameň zo   srdca. Rýchlo ich otvorila. Ale zas ju len tma zarazila. Alebo sú to   tie isté, od ktorých sa pohla? Počkať. Začne ešte raz. Izba má štyri   rohy. Bude počítať. Aha, tu je prvý, druhý, tretí. Tu sa začína   štvrtá stena. A tu sú i dvere. Veronka sa oprela celá bez seba o   stenu. Niet pochýb o tom: v izbe sú iba jedny. A za nimi je priechod   zatarasený stenou.
     </tei:p>
     <tei:p>
      Chvíľu stála, nevediac, čo si počať, nevediac, čo si myslieť.   Stále čakala, že sa niekto ozve, že niekto príde. Ale ticho bolo   nekonečné. Dala sa za dverami. No ako pred chvíľkou, tak i teraz   narazila na múr. Prezrela, ohmatala aj tento. Ale pokiaľ múr   dosiahla, bol všade rovný. Vrátila sa do izby. Vzala stoličku a sadla   si na ňu. Čo to len znamená? Že by boli múr cez noc zamurovali? Večer   sem prišla dverami, a teraz ich nemôže nájsť. Či sa jej sníva? Nie,   bdie. Ale potom nebude stadiaľto východu! Preboha! Musí ho nájsť.   Dedo už iste čaká, iste ju vyzerá! Musí ísť, musí nájsť východ!
     </tei:p>
     <tei:p>
      Veronka začala splašene pobehovať po izbe. Vrazila do stolíka,   prevalila stoličku, potkla sa na ňu, narazila do postele, stúpala na   perinku, otvárala dvere, chytala sa stien, ale bola ustavične v   izbe.
     </tei:p>
     <tei:p>
      Nepochybovala už. Je zajatá!
     </tei:p>
     <tei:p>
      - Bože, bože, - šepotala v strachu a rozochvení. A potom začala   volať:
     </tei:p>
     <tei:p>
      - Hej! Hej! Kto tam?
     </tei:p>
     <tei:p>
      - Von, von! - volala hlasnejšie. - Domov, domov chcem! - volala   Veronka a do reči sa jej miešal plač.
     </tei:p>
     <tei:p>
      Ale múry boli nemé. Nedávali Veronke nádeje.
     </tei:p>
     <tei:p>
      Ba vari teraz. Veronka stíchla. Akoby bola niečo začula. Zbystrila   sluch. Ale ticho bolo v izbe ako v hrobe. Veronka darmo čakala, darmo   dúfala. Znovu začala volať. Ale skaly boli skaly a ostali nemé. Nuž   len jej plačom presýtený krik bil do múrov a zabíjal sa na nich. A   možno skaly ani nevideli, ako dievča pobehuje v izbe sťa vtáča   zatvorené v klietke. Narieka, zúfalo uteká z jedného kúta do druhého,   volá, žalostne kričí, prosí, ruky spína, padá a zas vstáva, žaluje   sa, sľubuje, ale niet vyslyšania. Múry ostávajú nemé a bezútešné   temno zabíja nádej a znásobuje zúfalstvo toho úbožiatka.
     </tei:p>
     <tei:p>
      Veronka sa zas schytila. Strašne kričala a zalamovala rukami.   Chcela utekať, ale nohy sa jej zaplietli do perín na zemi a spadla.   Tupo narazila hlavou na niečo tvrdé. Skríkla; ale po tom kriku ostalo   desivé ticho. Veronka stratila vedomie.
     </tei:p>
     <tei:p>
      Ktovie, ako dlho takto ležala.
     </tei:p>
     <tei:p>
      Prebudila sa na ostrú bolesť v hlave. Zdvihla ruku, ohmatala si   hlavu. Nahmatala čosi lipkavé. Čo je to? Aha, spomína si. Spadla a   hlavou do čohosi narazila. Iste sa poranila. Od toho aj tá bolesť.   Ale kde je? Ako sa sem dostala? Hej, už vie! Zatvorená je medzi   múrmi. Niet východu!
     </tei:p>
     <tei:p>
      Zúfalo sa rozplakala. Pociťovala hlad, ale nemyslela naň. Von, von   keby mohla! Ale dvere sú zamurované.
     </tei:p>
     <tei:p>
      Schytila sa a podišla k stene. Ťažko sa jej išlo. Sotva stála na   nohách. Jednako našla dvere. Ale za nimi múr. Zúfalo kričala a bila   holými rukami do skál. Necítila bolesť, necítila potôčiky teplej   krvi, čo jej stekali po rukách. Len kričala a bila tvrdé skaly. Keď   sa zúfalstvo vybilo, klesla do kútika pri dverách a začala tíško   plakať. Ba ani plač to nebol. Len kŕčovité vzlyky a hlboké vzdychy. A   keď oslabnuté telo vypovedalo službu, vypovedalo aj vedomie.
     </tei:p>
     <tei:p>
      Veronka upadla do novej, hlbokej mdloby.
     </tei:p>
     <tei:p>
      Dedo Šimon mal nepokojnú noc. Keď Veronka odišla, dlho nemohol   zaspať. Bál sa o vnučku, ale veril, že sa jej nič nemôže stať. A v   tomto stave ho našiel hlboký spánok.
     </tei:p>
     <tei:p>
      Ale dedo Šimon nespal dlho. Nie, lebo ho zobudil akýsi nezvyčajný   ruch. Akoby bol dupot koní začul. No kým sa stačil prebrať, vošiel   niekto s hrmotom do izby. Neznámy zakresal.
     </tei:p>
     <tei:p>
      - Čo je? - spytoval sa nastrašený dedo.
     </tei:p>
     <tei:p>
      - Kde máš vnučku, starý? - opýtal sa chlap, istotne dráb, ako   mohol dedo v slabom svite kresiva vidieť.
     </tei:p>
     <tei:p>
      - Niet jej doma, - odvetil znepokojený.
     </tei:p>
     <tei:p>
      - A kde je?
     </tei:p>
     <tei:p>
      - Panna z hradu bola večer tu a poslala ju do Belej.
     </tei:p>
     <tei:p>
      - Panna? A z hradu hovoríš? - opakoval neznámy.
     </tei:p>
     <tei:p>
      - Panna Magdalénka.
     </tei:p>
     <tei:p>
      - A do Belej ju poslala?
     </tei:p>
     <tei:p>
      - Tak je.
     </tei:p>
     <tei:p>
      Vonku ktosi počúval reč a dedo zreteľne počul, že ten neznámy   zazlorečil.
     </tei:p>
     <tei:p>
      Dráb vyšiel z chyže. Na dvore bolo počuť tichý hovor. Potom   vrazilo do izby niekoľko mužov. Kresali kresadlami a prezreli každý   kút. I deda zohnali z postele, nazreli i do komôrky. Ba dedo počul,   ako aj po povale niekto chodí. Potom sa všetci vytratili bez jediného   slovíčka. Dedo Šimon nevedel, čo by mal urobiť. Sedel chudák   nastrašený na posteli a čakal, či sa neznámi vrátia. A v takom   strachu ho našlo ráno.
     </tei:p>
     <tei:p>
      Ale to ráno ešte väčší strach prinieslo.
     </tei:p>
     <tei:p>
      Veronka sa nevrátila.
     </tei:p>
     <tei:p>
      Dedo videl prichodiť aj sestru starej Agáty, ale Veronky nebolo. A   keď ani večer neprišla, dedo Šimon ani sám nevedel, ako sa pobral na   hrad. Ale nedošiel. Dráb ho jednoducho zahnal. A istotne mal kúsok   srdca v sebe, že len surovou rečou starca vyčastoval. Druhý by mu bol   možno palicou vysvetlil, že na hrad neslobodno hocikedy a hocikomu.   Nuž pobral sa dedo Šimon domov, ponosujúc sa ľuďom v dedine, čo sa   stalo. Ľudia tešili starého deda, ba ktorási susedka zabehla nakŕmiť   mečiacu kozu a podojiť, i dedovi jedlo prihriať, lebo od večera nemal   nič v ústach.
     </tei:p>
     <tei:p>
      No ťažko bolo deda potešiť. Pojedol trochu, no namiesto na posteľ   vyšiel na dvor. A keď chvíľku postál, pobral sa krívajúc a opierajúc   sa o hrubú čugaňu dolu cestou. Nebodaj sa pobral hľadať stratenú   vnučku. Tak akosi, lebo dedove pery šepotali:
     </tei:p>
     <tei:p>
      - Bože, bože, dieťa moje!
     </tei:p>
     <tei:p>
      A potom sa mu pery roztriasli a z červených očí sa mu začali sypať   slzy veľké ako hrach.
     </tei:p>
    </tei:div>
    <tei:div type="chapter">
     <tei:head>
      Znamenitý žoldnier sitnianskeho   pána
     </tei:head>
     <tei:p>
      Dedovi Šimonovi bolo, ako bolo.
     </tei:p>
     <tei:p>
      A ako bolo, tak bolo aj pánu Melicharovi Balážovi.
     </tei:p>
     <tei:p>
      Lebo dedovi Šimonovi bolo tak, že mu ťažoba sedela v hrudi od ľaku   z návštevy neznámych zbrojnošov. Duša mu visela na jazyku. A pánu   Melicharovi bolo tak, že mu svedomie strašne hrýzol spáchaný zločin.   Pil milý Baláž a pil, ale ten strašný hovor nemohol zahlušiť. Nuž   neustával zalievať páliaci oheň silnou medovinou, najsilnejšou, akú   mal.
     </tei:p>
     <tei:p>
      Ale nedobre sa mal aj znamenitý žoldnier Balážov, Dominik.
     </tei:p>
     <tei:p>
      Veru, Dominik. Takého chlapíka by sitniansky pán nebol našiel ani   v troch stoliciach. A neraz mu sused pán Tobiáš, a takisto aj druhý   sused zo Šášovského hradu Gabriel Dóci, závidel Dominika. Lebo taký   vojak nebol len dobrou ochranou, ale bol aj okrasou a výdatnou   pomocou pri výpravách. Dominik bol chlapík, vykovaný v najlepšom   ohni.
     </tei:p>
     <tei:p>
      Jednako by bol ostal úbohým poddaným, alebo by bol azda ušiel a   dal sa na zbojnícke chodníčky ako Juro Jánošík, keby nebolo toho, že   sa od mladej mladi cvičil v hádzaní oštepom.
     </tei:p>
     <tei:p>
      Ani sám Dominik by nebol vedel povedať, koľko mal rokov, keď do   školy nechodil, a mať mu nikdy nepovedala, kedy sa narodil, iba to   spomínala, že to bolo akosi okolo Jura.
     </tei:p>
     <tei:p>
      No dosť na tom, že bol hodným chasníkom, keď raz uvidel na panskej   lúke, ako vojaci hádžu ťažký oštep do cieľa. A malý Dominik to tiež   proboval. Nie síce naozajstným oštepom, ale len z lieskovej haluze   ostrúhanou tyčkou. A tak mu to šlo, že čoraz dlhšie a hrubšie tyčky   hádzal a ustavične presnejšie a presnejšie do cieľa. Nezanechal to,   ani keď vyrástol z neho hodný parobok, čo už robil na panskom u pána   Baláža ako chlap, hoci neniesol ešte dve desiatky rokov na   pleciach.
     </tei:p>
     <tei:p>
      Bolo to akosi o Jáne v letnú nedeľu. Panskí pandúri nemali práce,   nuž sa zabávali ako zvyčajne - hádzaním oštepov. A že sa posledná   výprava pána Melichara vydarila, nuž bol i on, i pandúri v znamenitej   nálade. Zabávali sa a strpeli aj to, že sa na nich dívali parobci z   dedinky hradného pána. Ba i samotný pán Melichar hľadel z hradného   okna a pozoroval obratných šuhajov. Dominikovi žilky hrali v rukách a   hrozne sa mu chcelo ukázať, čo vie. Keď niektorý zo žoldnierov trafil   drevený cieľ, zavesený na veľkej a hrubej lipe, vypukli pandúri v   jasot. Mládenci tiež. Medzi zábavou prikrádali sa bližšie a bližšie.   Ale pandúri nič. Ba keď boli v najlepšom, zavolal najstarší,   Gašpar.
     </tei:p>
     <tei:p>
      - Tak čo, parobci, vari by ste aj vy chceli sprobovať?
     </tei:p>
     <tei:p>
      Podaktorí sa pri Gašparových prvých slovách dali do behu, lebo   neraz po takejto reči ich pandúri vyobšívali korbáčmi. Ktorý nestačil   ufujazdiť, dostalo sa mu, veru, hodne nečítaných. Bolo to obveselenie   pre pandúrov, ale bitému veru nešlo do smiechu a protiviť sa nesmel,   ani neopovážil. Nuž aj teraz sa dvaja-traja rozbehli, ale väčšina ich   ostala, lebo dobre videli, že korbáče sú neďaleko na malej lavičke   uložené a Gašpar sa smeje.
     </tei:p>
     <tei:p>
      Dominik ani sám nevedel, ako vyhŕkol:
     </tei:p>
     <tei:p>
      - Ja by som chcel. . .!
     </tei:p>
     <tei:p>
      Ďalej nemohol, lebo ho Kubo Málik, bratník, drgol do chrbta, že mu   reč zaseklo, a obrýkol sa na neho, čo sa stará do pánov drábov. No   bolo už neskoro, lebo čo sa povedalo, bolo povedané. Ba Dominik aj   postúpil dopredu a čakal, čo povedia pandúri.
     </tei:p>
     <tei:p>
      Tí nepovedali nič, len sa všetci na celé kolo rozosmiali.
     </tei:p>
     <tei:p>
      - Poď, ty viťúz! Myslíš, že je to ako kravy obháňať alebo jedle   stínať? Probuj, chmuľo!
     </tei:p>
     <tei:p>
      Dominik sa aj zahanbil, aj oľutoval, že sa ohlásil. Jednako, keď   videl smejúcich sa pandúrov, vbehla mu krv do tváre. Nemal ešte v   ruke opravdivý oštep, ale nech bolo, ako bolo, mal sto chutí ukázať,   čo vie. A istotne tento nebude taký ťažký, akými on hádzal. Smelo   vystúpil a pobral sa k pandúrom. Tí sa trochu zarazili, keď videli   približujúceho sa mládenca, ale väčšmi ich zmiatlo to, že zbadali   hradného pána v okne. Nedovoľoval on takéto kúsky. Nevedeli v prvej   chvíli, čo urobiť. Dovoliť Dominikovi hodiť oštepom, alebo nie? Ale   vtom sa ozval sám hradný pán:
     </tei:p>
     <tei:p>
      - Dajte mu oštep! Ak dohodí, bude zbrojnošom, ak nie, dostane   dvadsaťpäť palíc!
     </tei:p>
     <tei:p>
      Dominikovi teraz bolo i do smiechu, i do plaču. I mrzieť ho   začínalo, že sa prenáhlil. Ak sa mu to nepodarí, nielenže vyjde na   posmech, ale ešte ho aj vytiahnu na dereš. No a na to sa teraz celá   dedina díva. Krv sa mu znova búrila, prebudil sa v ňom tuhý vzdor.   Nesmie sa dať zahanbiť! Tobôž vybiť. Smelo pristúpil k pandúrom a   vzal do ruky oštep, ktorý mu podával Gašpar. Chvíľku ho oťažkal v   ruke. Nebol taký ťažký, aký sa pozdával, a držal sa omnoho lepšie v   hrsti ako ten, čo ním zvyčajne hádzal.
     </tei:p>
     <tei:p>
      Pandúri urobili okolo neho široký polkruh. Gašpar sa obzrel na   korbáče. Iste už vyberal ten, ktorým vyčíta Dominikovi dvadsaťpäť.   Ale Dominik ho nevidel. Pozorne chytil oštep, obzrel pôdu, bačkorou   prihladil trávu a rozkročiac sa, obrátil sa trošku bokom k cieľu.   Pozorne sa naň zahľadel, akoby meral vzdialenosť a hľadal miesto, kam   sa má oštep zabodnúť. Potom sa trošku naklonil, zavzdychal, a celou   silou hodil oštep k lipe.
     </tei:p>
     <tei:p>
      Mocný oštep zahvižďal vo vzduchu, letel ako vystrelený šíp a   vrazil do dreveného okrúhleho cieľa. Doska sa rozletela na niekoľko   kusov a oštep vnikol na dobrú stopu do lipy. Porisko sa zatriaslo a   oštep ostal trčať v kmeni ako železný šíp.
     </tei:p>
     <tei:p>
      - Bravó, znamenite, chlapík, znamenite! - volal Baláž a tlieskal v   okne. Drábi stáli ako prikovaní a mládenci tiež, lebo vedeli síce, že   Dominik obľubuje túto zábavu, jednako nečakali, že by prekonal   hradných pandúrov, ktorí sotva dohodili k lipe a zasiahli cieľ.
     </tei:p>
     <tei:p>
      Dominik stál trochu zahanbený, ale spokojný. ,
     </tei:p>
     <tei:p>
      - Poď hore, chlapče! - volal pán Melichar. - Gašpar, doveď toho   majstra hore, nech si ho zblízka obzriem.
     </tei:p>
     <tei:p>
      Nuž čo mal Dominik robiť? Keď ho Gašpar chytil za ruku, dal sa   viesť ako malé decko, čo vyparatilo nezbedný kúsok.
     </tei:p>
     <tei:p>
      Dominik poznal hrad zvonku, ale nemal poňatia, ako môže vyzerať vo   vnútri. Kráčal chodbou, ozdobenou parohmi jeleňov, hlavami diviakov,   kozami medveďov, vypchatými divými mačkami, dravým vtáctvom. A keď ho   voviedli do komnaty, v ktorej sedel pán Melichar, milý Dominik   len-len že nosom nezaryl do hrubizného koberca, potknúc sa hneď pri   dverách. Keď uvidel pána Melichara zblízka, sediaceho v mäkkom   zdobenom foteli, stratil poslednú štipku smelosti, že ani nevedel   povedať, ako sa volá.
     </tei:p>
     <tei:p>
      - Z dediny?
     </tei:p>
     <tei:p>
      - Áno, prosím, osvietený pane, - odvetil pokorne Dominik, keď   ako-tak privykol na okolie.
     </tei:p>
     <tei:p>
      - A Dominikom ťa volajú?
     </tei:p>
     <tei:p>
      - Také mi meno.
     </tei:p>
     <tei:p>
      - A kto ťa naučil hádzať oštepom?
     </tei:p>
     <tei:p>
      - Sám som skúšal.
     </tei:p>
     <tei:p>
      - A načo? Či si takto nezrážal zver v lese?
     </tei:p>
     <tei:p>
      - Videl som pánov pandúrov, skúšal som aj ja.
     </tei:p>
     <tei:p>
      - No a dobre ti to ide. Sľúbil som, že ak trafíš, budeš drábom.   Chceš?
     </tei:p>
     <tei:p>
      Dominik nevedel veru, či chce, či nechce. A že nevedel, nuž ani   nič nepovedal, len žmolil klobúk v rukách a hľadel na pána Baláža ako   vyjavený. Ale tento ho nenechal dlho rozmýšľať.
     </tei:p>
     <tei:p>
      - Zajtra nepôjdeš na panské. Pozajtre prídeš na hrad a Gašpar ti   už povie, čo bude tvojou robotou.
     </tei:p>
     <tei:p>
      Dominik by tam bol stál ako okovaný, ale pán Melichar skončil   rozhovor a povedal:
     </tei:p>
     <tei:p>
      - Tak teraz môžeš ísť, synak!
     </tei:p>
     <tei:p>
      Gašpar, ktorý stál za ním, drgol ho mocne do chrbta ako pred   chvíľou Kubo a šepol mu:
     </tei:p>
     <tei:p>
      - Ruky bozkaj pánovi!
     </tei:p>
     <tei:p>
      Nuž sa nastrašený Dominik pobral a pokorne bozkal ruku pána   Melichara Baláža, čo ho tak znenazdania premenil z poddaného na   žoldniera. Dominik si v tejto chvíli ani neuvedomoval, čo sa s ním   stalo. Nechcel si ani pomyslieť, že by sa jeho život mal zmeniť. Že   by nemal denne chodiť na panské alebo do panských lesov stínať vysoké   a pyšné jedle. Ale už to tak bolo a Dominik si mohol myslieť, čo   chcel . . .
     </tei:p>
     <tei:p>
      A že sa stal z Dominika najmilší žoldnier sitnianskeho pána, to   malo zasa inú príčinu.
     </tei:p>
     <tei:p>
      Pobral sa raz pán Baláž, ako už veľakrát, do lesov, aby si   zapoľoval. Často ani nepoľoval, len sa preháňal na vranom koni po   lesnej tíšine, alebo pešky chodil popod stromy, alebo sa do mäkkého   machu vyvalil, ležal a hľadel na oblohu. Ktohovie, prečo to robil a o   čom rozmýšľal. Na tieto vychádzky pán Baláž nebrával nikoho so sebou,   a keď aj, šiel za ním len jeden sluha alebo žoldnier. No ani s tým sa   pán Melichar nezhováral.,
     </tei:p>
     <tei:p>
      Jedného takého dňa sa vybral s Dominikom. Pán Baláž si vykračoval   v ľahkom poľovníckom obleku. Mal oblečený tesný zelený kabátec,   prepásaný remeňom, na ktorom visel veľký poľovnícky nôž. Kožené   nohavice mal zastrčené v ľahkých čižmách bez ostrôh. Na hlave mal   hnedú čiapku s jastrabím pierkom. Takto sa vybral a za ním kráčal   Dominik, tiež neozbrojený, len s poľovníckou sekerou za pásom, pre   bezpečnosť. V tých časoch sa človek nezriedka stretol v lesoch s   medveďom alebo s ozrutným diviakom.
     </tei:p>
     <tei:p>
      Nuž kráčali jeden za druhým pomaly, bez slovíčka. Dominik sa   obzeral po stromoch, po kríkoch, kde vyspevovali malí speváčikovia,   až to ohlušovalo. Teplo bolo, ale les dával príjemný chládok. Medzi   stromami v doline hrčal bystrý jarček. Tu i tam prebehla cestou   splašená srnka a dala sa krížom po lese. Pán Melichar si nadvihol   čiapku, že mu len na tyle visela, a rozopäl kabátec. Ruky vopchal za   opasok a kráčal neveľkou plošinkou, husto vystlanou mäkkým   machom.
     </tei:p>
     <tei:p>
      - Ech, dobre bude poležať si v chládku, - zahučal a už sa aj   položil do trávy a machu, odpášuc a rozhaliac si kabát. - Dominik, ty   vybehni hore k Behanovským lazom a popýtaj sa sokoliara, či by sa   mohlo vyjsť v nedeľu na postriežku. Ja ťa tu dočkám, poponáhľaj   sa!
     </tei:p>
     <tei:p>
      - K službám, osvietený pane!
     </tei:p>
     <tei:p>
      Dal sa hybko vykračovať hore lesnou tíšinou. Behanovské lazy boli   asi pol hodinky cesty vzdialené. Býval tam panský sokoliar. Pán Baláž   najradšej v tieto strany zachodil na poľovačky. Hádam sa aj teraz   chystá a možno hostí čaká, keď ho vyslal k sokoliarovi. Takto   rozmýšľal Dominik a rezko kráčal. Sokoliara našiel doma. Vybavil, čo   mal, a hneď sa pobral naspäť, aby pán nemusel dlho čakať. Práve   zbehoval malým briežkom neďaleko miesta, kde nechal pána, keď mu do   uší uderilo čudné mrmlanie.
     </tei:p>
     <tei:p>
      „Medveď, blyslo mu hlavou.
     </tei:p>
     <tei:p>
      „A podráždený, domyslel si a ohmatal širočinu za pásom. Vtom   mu prišiel na um Baláž. „Dohroma, aby tam tak ležal alebo spal!   Rýchlejšie sa pobral cestou. Trochu preľaknutý vbehol na lúčinku. A   čudný obraz uvidel. Pán Baláž neležal, ani nesedel. Stál pod mohutným   dubom a držal v ruke tesák. Neďaleko stála ozrutná rozpajedená   medvedica. Práve sa chystala na útok. Stáli títo dvaja proti sebe a   hľadeli, akoby čakali, kedy ktorý urobí výpad. No pán Baláž sa   nepohýnal. Len stál s tesákom v ruke a čakal. Utekať nemohol, a keby   aj, neskoro bolo. Medveď by ho dohonil a nedostal by sa živý z jeho   strašných pazúrov. Nuž chladnokrvne čakal, čo urobí medveď. Ale ten   dlho nerozmýšľal. Postál, potom sa so zlostným mrmotom vrhol na pána   Baláža.
     </tei:p>
     <tei:p>
      Bol by tam nechal sitniansky pán svoju čiernu dušičku, lebo čo sa   ako smelo postavil s nožom medvedici, nebol by vyšiel so zdravou   kožou. Ale bol tu Dominik. Keď uzrel strašný obraz, ostal stáť ako   meravý. Medvedica bola obrátená chrbtom a nezbadala ho. Všetku jej   pozornosť upútala obeť pod dubom. Dominik nerozmýšľal. Vytrhol   širočinu a prudko vybehol. Vtom sa práve medvedica hodila na pána   Baláža. Dominik nevidel, čo sa stalo, lebo zviera vyrazilo hrozný   škrek a pán Baláž tiež strašne skríkol. Iste utŕžil i on, i zviera   prvé rany. Ale kým medvedicu rana väčšmi rozzúrila, pán Baláž ako   podťatý padol k nohám zvieraťa. Dominik videl len klbko, v ktorom   bolo ťažké rozpoznať, kto je väčšmi ranený. Ale na tom si ani v   rýchlosti nelámal hlavu. Keď pán spadol, milý Dominik zareval a   veľkým skokom pribehol. Medvedica sa na krik zarazila. Nechala obeť a   hodila sa na Dominika. Ale neskoro. Sotva sa stačila vystrieť,   Dominik strašne zaťal. Širočina sa zablysla ako iskra a zaborila sa   celá do veľkej hlavy medvedice. Tá zametala labami, chcejúc vytrhnúť   sekeru, ktorá ostala v kosti. Strašne revúc urobila niekoľko krokov a   potom sa zvalila na zem.
     </tei:p>
     <tei:p>
      Dominik sa už neobzeral. Skočil k pánovi a pomáhal mu na nohy. Pán   Baláž mal čiapku strhnutú a dva-tri rezance krvavej kože mu viseli   popri uchu. Rukáv na ľavej ruke mal oddrapený a košeľu zbrodenú   krvou. Bledý pán Baláž nemohol k slovu prísť. Len hľadel na Dominika   a jeho sinavé pery šepotali slová, ktorým Dominik nerozumel.
     </tei:p>
     <tei:p>
      Medvedica dokonala. Telo bolo vystreté a nejavilo ani najmenšie   známky života. Dominik, podopierajúc pána, zišiel k potoku a dal sa   mu umývať rany. Roztrhnutou košeľou ich ako-tak poobväzoval. Potom sa   pomaly vliekli horou, kým nestretli prvého človeka, ktorého poslali   po pomoc na hrad.
     </tei:p>
     <tei:p>
      Takto sa stal Dominik najmilším žoldnierom pána Baláža. A mal za   čo. Lebo nebyť jeho, bol by pán Baláž dávno zložil kosti v labách   rozzúreného zvieraťa.
     </tei:p>
    </tei:div>
    <tei:div type="chapter">
     <tei:head>
      Pustovník z hudcovho vrchu
     </tei:head>
     <tei:p>
      A tento Dominik, čo bol najmilším a najlepším žoldnierom   sitnianskeho pána, prežil strašný deň. Bol medzi tými, čo uniesli   malú Veronku. Zbadal, že páni čosi nekalé kujú, keď tak často   prichodili na hrad pána Tobiáša a pán Cuculi ich zakaždým zvedavo   očakával. A potom na druhý deň pobehoval okolo hradu, hnevlivejšie sa   obrykoval na robotníkov, nadával murárom, ba i palicu bral a zatínal   chlapov, čo nosili kamene, bil ženy, čo niesli horúcu maltu, a vôbec,   mal jednu zo psích chvíľ. Dominik si to dobre všimol a triezvo   usúdil, že pán Cuculi niečo očakáva, niečo, čo majú priniesť zo   Žakýla. Ale toto niečo neprinášali, a tak pán Cuculi zúril. Rozmýšľal   Dominik, hútal, aj rozum si skoro prehútal, ale nič nevymyslel. Nuž   len zvedavo čakal, kedy zas príde od pána rozkaz, aby sa pripravil,   že pôjdu na Žakýlsky hrad.
     </tei:p>
     <tei:p>
      Aj toho večera hrklo v ňom ako v starých hodinách, keď prišiel   sluha, aby sa pripravil. Nuž poobliekal sa Dominik, a poobliekali sa   aj jeho traja kamaráti. Ozbrojili sa, osedlali kone, aj pánovho   vyviedli, ba aj Cuculi si dal osedlať čierneho Havrana. A potom   vysadli a šli. Vpredu šiel pán Melichar s Cuculim a ostatní za nimi.   Dominik videl všetko, čo si ostatní nevšímali, tratiac daromné reči.   Dominik hľadel iba na pánov, ktorí šli pred nimi. Pán Melichar   pozeral pred seba a hlboko rozmýšľal. Inokedy nebýval takýto. Pozeral   hore, pozeral dolu, zastavil koňa, keď zazrel veľkého orla, popchol   ho, keď zajac prebehol cestou, plieskal bičíkom, ba si aj hvízdal   alebo si nôtil pod fúzy nejakú milú nôtu. Ale teraz šiel ako na   šibenicu. A takto to robil už dobrý mesiac, keď šli k Žakýlskemu   pánovi.
     </tei:p>
     <tei:p>
      Dominik dobre pozoroval pána. A dobre si všímal aj Cuculiho. Ten   človek sa Dominikovi nijako nepáčil. Chudá, vysoká postava ako   trieska ho vždy napĺňala tajomným jedom. Vždy mu žilky zaihrali, keď   sa tratil vedľa neho. „Hej, hútal Dominik, „chytiť ho tak za   väzy a šmariť, alebo mu jednu, len jednu zavesiť po krížoch, alebo   opáčiť lebku holou päsťou . . .
     </tei:p>
     <tei:p>
      Teraz ide niekoľko krokov pred ním. Sedí na koni ako smrť. Starý   Pavel rozprával v zimnom čase, keď divý víchor kvílil okolo múrov   Sitna, o obesencoch, o kostrách, o vílach, o bielych pannách, a on si   smrť takto predstavoval. Len mu dať kosu do ruky, a je z neho hotová   smrtka. Teraz Cuculi cválal pred ním na čiernom koni ako rázsocha,   vykrivoval malú hlavu na chudom krku dovysoka a pozeral medzi stromy.   „Čo vykrivuje tú lebku? hútal Dominik. „Iste vetrí, strachopud,   búrku. Je dusno ako v sude. Keď nie večer, tak v noci sa búrka iste   preženie. Len keby ich chcela na ceste zastihnúť, želal si v   duchu. Tento Cuculi sa jej bojí a v hrmavici zastiera okná a zalieza   do najtemnejších múrov. „Veľmi zbabelý chlap, hútal Dominik a   začal tiež pozerať na oblohu, či na nej nevisia mračná. Ale obloha   bola čistá, len dusno bolo veľké.
     </tei:p>
     <tei:p>
      A potom sa stal Dominik svedkom všetkého, čo sa na hrade pána   Tobiáša, v malej dedinke i na odchode nocou prihodilo.
     </tei:p>
     <tei:p>
      Dosť sa Dominik nahľadel na temné múry, dosť na okná, kde sa   trblietalo malé svetielko z izby pána Baláža i z izby Cuculiho, ale   nevidel nič. A potom, keď by bol mal čakať a vidieť, čo sa robilo,   rozpútala sa búrka a Dominik sa znepokojený odobral na lôžko, na   ktorom len nad ránom sen premohol unavený mozog.
     </tei:p>
     <tei:p>
      Na druhý deň chodil Dominik zas ako kopov okolo hradu. Všímal si   všetko a všetkých, ktorí vychodili z hradu, a čo robili. Tu i tam sa   opýtal sluhu, či nevidel dievča, ale nik nič nevedel. O Veronke sa   nemohol dozvedieť. Bol už podvečer, keď potulujúc sa medzi robotníkmi   a murármi, dal sa do rozhovoru s jedným murárom Cuculiho, s ktorým   bol dávnejšie známy. Ale tomu akosi nebolo do reči. Vrčal na Dominika   ako na cudzieho, že ho radšej nechal tak a šiel svojou cestou,   nazerajúc do každého kúta, počúvajúc každé slovo, ktoré ľudia z hradu   vyslovili. Ale o dievčati nik nič nehovoril, nik o ňom nič nevedel,   keď tu i tam nenápadne prehodil naň reč.
     </tei:p>
     <tei:p>
      A keď sa večer vkradol medzi múry Sitnianskeho hradu a vtáci po   lesoch tíchnuť začali, keď sa poddaní rozchodili každý svojou stranou   a robotníci majstra Cuculiho tiež odchodili zafŕkaní maltou,   pristavil ho odrazu murár, s ktorým sa pokúšal dať Dominik do reči.   Postál chvíľu, akoby sa ho chcel niečo opýtať, ale potom šepol:
     </tei:p>
     <tei:p>
      - Príď za mnou o chvíľu k veľkej lipe za hradom.
     </tei:p>
     <tei:p>
      Robotníci neraz za teplého večera polihovali pod veľkou lipou, na   ktorej visel kedysi cieľ, ktorý priviedol Dominika medzi hradných   zbrojnošov. Dominik len hlavou pokýval a nevedel sa dočkať, kým   uplynie tá chvíľka. Čosi mu ustavične šepkalo, že ten človek vie o   dievčati. Nevedel, ako by to mohlo byť, ale myšlienka mu nedala   pokoja, nevedel ju z hlavy vyhnať. Keď sa ešte väčšmi zotmelo a   hviezdy na oblohe už celkom zreteľne žiarili, pobral sa pomaly k   lipe. • . Murár ho už čakal. Ležal pokojne rozvalený v mäkkej tráve   pod stromom a robil sa, akoby driemal. Keď začul Dominikove kroky,   podvihol hlavu, ale ju zas zložil na trávnik, akoby si zbrojnoša ani   nevšimol. Dominik došiel až k nemu. Zastal nad ním a akoby ním   neistota nelomcovala, pokojne sa pýtal:
     </tei:p>
     <tei:p>
      - A dobre sa ti leží?
     </tei:p>
     <tei:p>
      - Skús, uvidíš, - odvetil murár.
     </tei:p>
     <tei:p>
      Dominik sa nedal dvakrát ponúkať. Zhodil plášť na vlhkú zem a   vytiahol sa neďaleko murára tak, aby boli hlavami čo najbližšie. Keď   chvíľku tak bez reči ležali jeden vedľa druhého, zašomral potichu   Dominik.
     </tei:p>
     <tei:p>
      - Tak čo?
     </tei:p>
     <tei:p>
      , - Nikoho niet nablízku? - opýtal sa ten na zemi, nedvíhajúc   hlavu.
     </tei:p>
     <tei:p>
      Dominik sa o tom presvedčil, keď si líhal.
     </tei:p>
     <tei:p>
      - Ani duše. Každý túži po odpočinku.
     </tei:p>
     <tei:p>
      - Ale z hradu.
     </tei:p>
     <tei:p>
      - Myslím, že panstvo bude odpočívať, keď minulej noci málo   spalo.
     </tei:p>
     <tei:p>
      - Možno. Celú noc bdelo.
     </tei:p>
     <tei:p>
      - Tak, - prisvedčil Dominik. - Aj ja som zaspal len nad ránom.
     </tei:p>
     <tei:p>
      - Aj ty si bol vonku?
     </tei:p>
     <tei:p>
      - Bol, - odvetil Dominik a opýtal sa odrazu: - A čo je s   dievčaťom?
     </tei:p>
     <tei:p>
      - Ty vieš? - opýtal sa ho namiesto odpovede murár.
     </tei:p>
     <tei:p>
      - Viem len, že sme večer dievča priviezli.
     </tei:p>
     <tei:p>
      - Teda vy ste ho priviezli?
     </tei:p>
     <tei:p>
      - My.
     </tei:p>
     <tei:p>
      Ostalo chvíľu ticho. Dominik čakal, čo povie murár, ale ten sa   nemal k reči. Pokojne ležal a premýšľal. Len po hodnej chvíli dodal   pomaly:
     </tei:p>
     <tei:p>
      - Nemali ste ho priviesť. , •
     </tei:p>
     <tei:p>
      - Prečo? Vieš, čo je s ním? Čo sa stalo?
     </tei:p>
     <tei:p>
      ,, - Čo? - zahovoril ten, čo ležal s Dominikom. - Je vo veži.
     </tei:p>
     <tei:p>
      Dominik vyskočil a nechápavo sa zahľadel na hovoriaceho.
     </tei:p>
     <tei:p>
      - Je vo veži. Zamurovaná.
     </tei:p>
     <tei:p>
      - Čo hovoríš? - sklonil sa Dominik k murárovi. - Zamurovaná? Vo   veži zamurovaná? Kristepane, hovor! - A schvatol ho za plece, až   zjojkol.
     </tei:p>
     <tei:p>
      - Nerob hlúposti, - posadil sa aj on. - Preto som ťa volal, aby   som ti to povedal. Dievčinu sme v noci zamurovali do hladomorne,   ktorú sme dnes dostavali.
     </tei:p>
     <tei:p>
      - Bože, bože, - chytal sa za hlavu Dominik. - A prečo? - opytoval   sa odrazu.
     </tei:p>
     <tei:p>
      - Sám neviem. Ale počul som od starších tovarišov, že sa to vraj   pri niektorých stavbách robí. Možno aj tu tak.
     </tei:p>
     <tei:p>
      - A ty si bol pri tom?
     </tei:p>
     <tei:p>
      - Nebol. Pri tom bol len Cuculi. Ja som iba muroval s tovarišom a   ten mi všetko povedal.
     </tei:p>
     <tei:p>
      - Hrozné, hrozné. Chúďa, - žialil Dominik. Ale vtom akoby bol nový   duch do neho vošiel, obrátil sa znovu k hovoriacemu.
     </tei:p>
     <tei:p>
      - Ale tam nemôže ostať, veď zahynie, ak už nie je mŕtva.
     </tei:p>
     <tei:p>
      - Preto som ťa volal. Vieš, - hovoril celkom blízko Dominikovej   tvári, - je to hnusné. Ja som murár, ale toto robiť nebudem. Nie som   kat. Muroval som len naoko. Ľahko kameň vytiahnem a otvorom sa môžem   dostať k dievčine. Ale ja sám to nespravím. Videl som ťa, ako   obchodíš, hneď som si myslel, že niečo vieš, keď si z tejto dediny.   Ak by si mi pomohol, dievča by sa dalo zachrániť.
     </tei:p>
     <tei:p>
      - Tak hovor, lebo každá chvíľka je drahá. Nepoznám dievča, ale   zahynúť mu nesmieme dať.
     </tei:p>
     <tei:p>
      - Dočkaj len, dočkaj. Do polnoci nesmieme ani muknúť. A len potom   hľaď sa dostať na lešenie, rovno na piate poschodie smerom k mestu.   Ja ťa už tam budem čakať. Rozoberiem múr, aj ho zas do poriadku   uvediem, a ty hľaď s dievčaťom zmiznúť.
     </tei:p>
     <tei:p>
      - Urobím, spoľahni sa! - vravel rozrušený Dominik. - Teda preto   bol pán Melichar taký nesvoj, preto bol Cuculi ako besný, keď sme sa   vracali zo Žakýla s prázdnymi rukami. Strašný človek, ten váš   majster. Zviera, nie človek. Ej, ale ak sa stretneme niekde on a ja .   . . - zahrozil päsťou.
     </tei:p>
     <tei:p>
      - Nevyhrážaj sa, ale bež teraz, ľahni si a pokojne si premysli, čo   urobíš s dievčinou. Uvedom si, že domov nesmie, keď nechceš, aby sa   pán dozvedel, že je oslobodená.
     </tei:p>
     <tei:p>
      - Pravdu máš. Idem. O polnoci ma čakaj. Prídem, i keby hromy bili.   - Potom vstal a dal sa pomaly kráčať späť, nechajúc murára ležať pod   lipou . . .
     </tei:p>
     <tei:p>
      Keď sa Dominik vrátil, čakal ho hradný sluha. - Kde chodíš? -   pýtal sa namrzene. - Čakám ťa tu skoro pol hodiny. Máš ísť hneď k   pánovi. Možnože výletík ... - zašepkal tajomne.
     </tei:p>
     <tei:p>
      „Aby ho ďas spral, zahrešil v duchu Dominik. „Ešte to by mi   chýbalo. Ale pobral sa bez slova k pánu Melicharovi.
     </tei:p>
     <tei:p>
      Pán Melichar Baláž sedel za stolom zachmúrený.
     </tei:p>
     <tei:p>
      - Neskoro ideš, Dominik, - privítal ho nevrlo.
     </tei:p>
     <tei:p>
      - Bol som v lese, - luhal Dominik. - Len teraz som došiel a rovno   utekám k urodzenému pánovi.
     </tei:p>
     <tei:p>
      Inému by to nebolo tak ľahko prešlo, ale Dominikovi sa nestalo   nič. Melichar sa zahniezdil a po tichšie začal:
     </tei:p>
     <tei:p>
      - Dostal som správu, že dolinou pôjdu poľskí kupci so zlatom. Mal   by si to obzrieť. Vyber sa, Dominik, dolu a postriehni. Ak by prešli,   pobehni na hrad. Obzrieme im perie. Dohroma, potrebujem peňazí, veľa   peňazí, - ospravedlňoval sa pán Melichar. - Tento hrad stojí mnoho   grošov a Cuculi ustavične pýta. Tak sa vyber ihneď a pobehni.
     </tei:p>
     <tei:p>
      Dominik, čo mu ako trpkosť a sklamanie a jed prehrýzať prišlo,   jednako sa ovládol. Nehol brvou a stál ako prikovaný. Keď pán   skončil, prisvedčil.
     </tei:p>
     <tei:p>
      - Ako rozkáže vaša urodzenosť. Ak niekto pôjde, prinesiem   správy.
     </tei:p>
     <tei:p>
      - Dobre, Dominik. Spoľahnem sa na teba.
     </tei:p>
     <tei:p>
      Dominik opustil sieň. Pomaly sa pobral dolu, hútajúc, čo urobiť.   No čo ako hútal, nenachodil iné východisko, ako že tentoraz   neposlúchne pána Melichara. Má dôležitejšiu robotu. Poberie sa, ale   keď bude mesačná kosa prechodiť ponad hrad, vráti sa nebadane späť.   Potom už bude, ako bude. Ak bude môcť, vráti sa do rána. Ak nie, dá   zbohom hradnému pánovi. . . Akosi len bude.
     </tei:p>
     <tei:p>
      A takto rozhodnutý sa pobral.
     </tei:p>
     <tei:p>
      Brázdil hradskou hore i dolu a nedočkavo čakal, kedy sa už nad   lesom zjaví na oblohe kosa mesiaca a kedy sa prevalí ponad hrad.   Čakanie je vždy dlhé a v noci najdlhšie, jednako sa raz skončiť musí.   Aj Dominikovo sa skončilo. Kosa sa ukázala a onedlho sa obloha   zatiahla mrakom. Dominik si to nevšímal a dal sa vykračovať hore k   hradu. Koňa priviazal k stromu neďaleko a sám prešiel pešky pod   hradné múry. V temne hľadal rebríky. Tu sú. Dal sa opatrne liezť   hore. Šlo to pomaly. Musel najprv hmatať a potom preliezť na dosky   lešenia a zas hľadať rebrík a zas liezť. Konečne napočítal piate   poschodie. Dolu v lese začínal vietor klátiť konáre stromov. Ich   šuchot ťažko doliehal hore. Hlboko pod ním šepotala bystrina,   poháňajúc vlnku za vlnkou dolu prúdom. Keď vyliezol na lešenie, sadol   si a čakal. Iste došiel prvý. Nebadať ani najmenšieho šramotu. Ba   počuť. Cvičené ucho začulo v šumote vetra a vody šramot. To lezie   murár. Iste murár. A nemýlil sa. Po dlhšej chvíli sa pred ním   začernelo čiesi telo.
     </tei:p>
     <tei:p>
      - Ty si? - zašepkal.
     </tei:p>
     <tei:p>
      - Ja, - šepol murár pod ním.
     </tei:p>
     <tei:p>
      Keď vyliezol na lešenie, sadol si a utieral spotenú hlavu.
     </tei:p>
     <tei:p>
      - Dusno je ako v sude, ponáhľajme sa, aby nás búrka nezastihla. -   A už sa aj dal liezť pomaly po lešení kamsi napravo. Opatrne hmatal   po stene. Tu i tam zastával a hľadal niečo na múre. Potom sa zas   podával o krok ďalej. Konečne zastal a zašepkal:
     </tei:p>
     <tei:p>
      - Tu je to. Poď bližšie, chytíš nástroje, aby som ich nestratil, a   pomôžeš mi skalu vytiahnuť.
     </tei:p>
     <tei:p>
      Dominik pristúpil celkom tesne k nemu. Murár nahmatal maltu a dal   sa potichu vbíjať obaleným kladivom dláto vedľa kameňa.
     </tei:p>
     <tei:p>
      - Nalial som veľa malty, ale studenej. Ľahko dostaneme kameň. Ja   budem musieť ešte prísť hore a upraviť to aspoň naoko. Zajtra tu   budem pracovať, dokončím to nenápadne. - Medzi rečou bil dláto a   vyťahoval ho. Konečne uvoľnil kameň. Dominik ho opatrne, ale s   nadľudskou silou vytiahol a položil na lešenie. Potom uvoľnil druhý,   potom tretí, štvrtý. A potom tu už bola diera, ktorou sa mohol   Dominik pohodlne dostať do cely, kde bola Veronka. Opatrne hmatkal   okolo seba. Chvíľku bolo ticho. Potom sa ozval pridusený výkrik. A po   ňom sa v čiernom otvore zjavilo telo. Murár vytiahol dievčinu von.   Bola bezvládna. Že by bola mŕtva?
     </tei:p>
     <tei:p>
      Ale vtom sa zjavil Dominik.
     </tei:p>
     <tei:p>
      - Je poranená. Ležala v kaluži krvi. Ale žije. Telo je teplé.   Murár sa sklonil k telu.
     </tei:p>
     <tei:p>
      - Srdce bije. Žije. Odlož ju a pomôž mi kamene uložiť, a potom   utekaj. Dali sa do práce. Onedlho boli kamene na mieste.
     </tei:p>
     <tei:p>
      - Počkaj, - povedal odrazu murár. - Pomôžem ti, lebo ti s ňou bude   ťažko dolu rebríkmi. Aj tak musím dolu po maltu, ktorú som si nechal   pri rebríku.
     </tei:p>
     <tei:p>
      A začali pomaly zostupovať.
     </tei:p>
     <tei:p>
      Šťastne sa dostali dolu. Tam zastali. Akoby teraz nevedeli, čo by   si mali počať. Prvý sa spamätal murár:
     </tei:p>
     <tei:p>
      - Bež, ja musím ešte hore. Zbohom, - stískal rameno Dominikovi.   Dominik len šepol „zbohom a dal sa s dievčinou na rukách   zostupovať k miestu, kde nechal koňa.
     </tei:p>
     <tei:p>
      Vyložil ju po biede na koňa a sám potom vysadol k nej. Pohol   koníka smerom k lesu, aby bol čím ďalej od tohto strašného miesta.   Koník hybko kráčal úzkou lesnou cestou, obratne prekračujúc stržne a   hrubé korene, ktoré prečnievali z lesa až na cestu. Veronka visela na   Dominikovom ramene stále ešte bez vedomia. Ale Dominik sa   neznepokojoval. Cítil zreteľne, keď tu i tam postál, ako jej bije   srdiečko. Až keď sa začínal predierať prvý svit medzi stromy, zastal   pri neďalekom potôčiku. Opatrne zliezol z koňa, i Veronku zložil.   Položil ju na trávnik a odbehol k potoku. Vo fľaši, ktorú mal   pripravenú na sedle, priniesol vody. Odchýlil jej suché pery a   nakvapkal do úst trochu vody. Najprv nedávala znať o živote, ale po   chvíľke zbadal v šere, ako pohýbala perami. Omyl jej krvou zaliatu   tvár. Na čele bola hlboká rana, zakrytá zlepenými vlasmi. Dominik sa   jej nedotkol, aby nezačala znovu krvácať, lebo nemal pri sebe   potrebné obväzy. Vtom dievča otvorilo oči. Trochu zavzdychalo a zas   ich zatvorilo. Ešte sa mu dá napiť. Žíznivo, ale ťažko prežieralo   studenú vodu. Pohýbalo rukou, akoby chcelo vstať. Dominik sa   poobzeral dookola. Teraz mu len svitla otázka: „Kam? Do dediny   nemôže. Tam by dievča spoznali a spoznal by ho aj pán Tobiáš, aj pán   Melichar. Ale niekam musí, kde by dievča ošetrili a opatrili aspoň na   kratší čas, kým niečo lepšie vymyslí. Dominik sa začal škrabať v   hustých vlasoch a hútal, hútal, ale nič nemohol vyhútať. Keby aspoň   dievčina nebola ranená, ale čo takto? Ktovie, aká je to rana? Dominik   sa do takýchto vecí nerozumel. Znovu pozrel na dievčinu. Ticho ležala   a oddychovala. Zreteľne sa rozvidnievalo. Dominik musel niečo urobiť.   Tu takto strácať drahý čas nemohol. Možno na Sitne sa už brieždiť   začalo a ktovie, či ho pán Melichar zháňať nebude. A ktovie, či už aj   kupci neprešli. „A nech, hodil rukou Dominik, keď si na to   pomyslel. Hnusná je to robota. Teraz tomu bude iste koniec. Ak sa mu   nepodarí do poludnia vrátiť na Sitno, ťažko sa mu bude vykrúcať.   Alebo, čo by sa vracal? No kam pôjde? Tu na okolí každý pozná farby   pána Baláža. Nedajbože, aby sa dostal do rúk banskomestských drábov.   Tí by s ním zatočili. Veď nejeden z nich dostal na Sitne päťdesiat   palíc alebo si posedel vo vlhkých jamách pod hradom, keď sa zatáral   bližšie k hradu alebo ho v nočných cestách stretli, keď sprevádzal   fúry. A Nemci v Štiavnickom zámku vraj majú strašnú vežu Himmelreich,   o ktorej starý Pavel rozpráva veci, až im husia koža naviera. Tam   vraj pán kat štiavnický vykonáva svoje strašné remeslo. Hej, a pod   jeho rukami sa povraví všetko, čo chcú páni z mesta vedieť. A on,   Dominik, by toho o pánu Melicharovi veľa vedel a čo-to by vedel aj o   pánu Tobiášovi povedať. Dohroma, Dominik sa striasol, mráz mu   prebehol telom. Nerozmýšľal, vyložil zas dievča na koňa a dal sa na   rýchly pochod, lebo sa mu teraz, keď sa rozvidnelo, zdalo, že ho   niekto prenasleduje. A mohol by aj niekoho stretnúť. Iste by sa ho   popýtal, kde a kam s deckom. Ak by bol slabší, odpovedal by, no ak by   sa so silnejším stretol, bolo by to horšie, lebo utekať s chorým   dieťaťom lesom by bolo nemožné. Dušu by z chudiatka vytriasol, keď aj   tak iste len na jazyku je zachytená.
     </tei:p>
     <tei:p>
      Ale kam? Kam?
     </tei:p>
     <tei:p>
      Ba vlastne, kde je?
     </tei:p>
     <tei:p>
      Začal sa obzerať, neschodiac z koňa. Ten jarček, čo prešiel, je   Šivavý jarček, za ním je Borová dolina. Tú prešiel a teraz by mal byť   na úpätí Hudcovho vrchu. Počkať! Dominikovi svitla spásonosná   myšlienka. Tu kdesi by mal byť starý Bonifác-pustovník, ktorý sa   dobre vyzná v zelinkách a neraz dochodil na hrad, aby liečil toho   alebo onoho, keď ho nemoc zachvátila alebo si ranu v boji utŕžil.   Zanesie dievča k nemu, iste sa oň postará, kým nájde preň istejšie   miesto. A ani už ďalej nerozmýšľal, ale vyrazil uzučkým chodníkom z   cesty hore do kopca. Pokiaľ sa dá, pôjde, potom musí nechať koňa i   dievča a ísť pozrieť pustovníkovu chyžku,
     </tei:p>
     <tei:p>
      S koňom sa nedostal ďaleko. Chodník bol čoraz príkrejší a Sivko   ťažšie oddychoval. Celú noc bol na nohách, veru, i zvieraťu už   dochodili sily. Nuž Dominik položil dievča na mäkký mach. Potom sa   rýchlo pobral k vrchu. Jednako trvalo hodnú chvíľu, kým sa dostal   naň. Ale pustovníka nemusel dlho hľadať. Kríž z hrubých brván   označoval miesto, kde býval. Dominik prešiel okolo a po chodníčku sa   dostal k malej chyžke. Bola prázdna. Pustovníka nebolo. Dominik sa   obzrel, neďaleko bolo rozložených niekoľko nádob. Pustovník iste   odišiel iba neďaleko. Dominik si sadol a trpezlivo čakal. Ale keď sa   Bonifác nevracal, zavolal do lesa:
     </tei:p>
     <tei:p>
      - Otec Bonifác!
     </tei:p>
     <tei:p>
      Potom chvíľku čakal, a keď sa nik neozýval, zavolal znova.
     </tei:p>
     <tei:p>
      No ani tentoraz sa nedočkal odpovede. Keď sa už chystal, že zavolá   tretí raz, zašuchotalo krovie a zjavil sa pred ním Bonifác v hrubej   kutni, prepásaný hrubým povrazom, s holou hlavou a dlhou bradou,   bosý, nesúc v kabele rozličné zelinky, ktoré asi niekde nablízku   nazbieral. Keď zazrel vojaka, trochu sa zarazil. No spoznal ho   hneď.
     </tei:p>
     <tei:p>
      - Vitaj, synak, - vítal Dominika. - Čože si mi doniesol? Je niekto   na hrade chorý, a či ste zas na výprave?
     </tei:p>
     <tei:p>
      - Ani jedno, ani druhé, otče, priniesol som vám chorého sem.
     </tei:p>
     <tei:p>
      Pustovník sa zvedavo obzrel, ale nevidel nikoho.
     </tei:p>
     <tei:p>
      - A kde ho máš? - pýtal sa.
     </tei:p>
     <tei:p>
      - Dolu som ho nechal, pod vŕškom, nevediac, či vás doma   nájdem.
     </tei:p>
     <tei:p>
      - Tak ho prines, ak je vážne chorý.
     </tei:p>
     <tei:p>
      Dominik zosmutnel: - Vážne, vážne, - zašomral a už sa aj poberal   po Veronku. Kým sa vrátil, Bonifác už pripravil lôžko z mäkkého   lístia, prikryté veľkou medveďou kožou. Keď zazrel Dominika, udivený   zvolal:
     </tei:p>
     <tei:p>
      - Veď je to dievča! Kde si ho vzal?
     </tei:p>
     <tei:p>
      - Všetko vám vysvetlím, otče, len najprv naň pozrite. Je ranené a   nejedlo už azda dva dni. Bude hladom oslabené.
     </tei:p>
     <tei:p>
      - Polož ho pozorne, synak, hneď sa podívam.
     </tei:p>
     <tei:p>
      Bonifác sa sklonil nad dievčinu. Priložil ucho k hrudi a   zašomral:
     </tei:p>
     <tei:p>
      - Srdiečko slabo bije. Hlava je poranená, - hovoril akoby pre   seba, keď pozrel na dievčinu.
     </tei:p>
     <tei:p>
      Rýchlo priniesol vodu. Dominik mu držal nádobu, kým Bonifác   zručne, ako by nik nečakal, omýval ranu. Keď odstránil zlepené vlasy,   zašomral:
     </tei:p>
     <tei:p>
      - Rana je hlboká, no myslím, že kosť je nedotknutá.
     </tei:p>
     <tei:p>
      Priniesol obväzy a masť, ranu zatrel a dobre obviazal. Potom sa   obrátil k Dominikovi:
     </tei:p>
     <tei:p>
      - Hovoríš, že nejedla?
     </tei:p>
     <tei:p>
      - Nie veru.
     </tei:p>
     <tei:p>
      - Takto nám ani nebude. Musím ju najprv vzkriesiť.
     </tei:p>
     <tei:p>
      Vzal z police jednu z nádobiek a kvapkal zelenkavú tekutinu do   Veronkiných úst. Ústa sa pohýbali. Dievča zavzdychalo. Pootvorilo   oči, ale zas ich zavrelo. Bonifác potom zvesil hlinenú fľašu a   nakvapkal jasnej tekutiny do Veronkiných úst. Potom ju prikryl a   obrátiac sa k Dominikovi, hovoril šeptom:
     </tei:p>
     <tei:p>
      - Teraz ju necháme. To ju posilní, bude spať. Uvidíme, či ju   horúčka nevychytí. Pravdepodobne áno, ale na to som pripravený. Je   strašne vyčerpaná a oslabnutá. Pozri na oči, musela veľa plakať, má   ich ako diery vpadnuté a červené.
     </tei:p>
     <tei:p>
      Dominik sa trpko usmial.
     </tei:p>
     <tei:p>
      - Plakala, pravdaže plakala. Poďte, otče, poviem vám, čo prežilo   to chúďa. - Vzal starca za ruku a vyviedol ho von, kde sa posadil pod   košatý strom na lavičku, na ktorej sedával Bonifác. A Dominik mu   porozprával všetko, ako chodili na Žakýlsky hrad, ako chytili   Veronku, ako ju Cuculi zamuroval do veže a ako ju vyslobodili.
     </tei:p>
     <tei:p>
      - Hrozná vec, hrozná, - krútil hlavou Bonifác. - Počul som o tejto   povere už neraz. Bohvie, čo skrýva každý z týchto hradov. Zato na   nejednom visí kliatba. Ani nemôže ináč byť, keď je poznamenaný   takýmto strašným zločinom.
     </tei:p>
     <tei:p>
      Dominik mlčal. Hľadel pred seba a pustovník sa tiež do myšlienok   pohrúžil.
     </tei:p>
     <tei:p>
      - A čo ty hodláš urobiť?
     </tei:p>
     <tei:p>
      - Ja sa vrátim zatiaľ na hrad. Do poludnia musím byť naspäť, ináč   by som mohol padnúť do podozrenia. Ak by azda boli niečo zbadali,   musím utekať. O mňa niet starosti, otče, ale o dieťa, - Dominik   ukázal na chyžku, kde ležala Veronka.
     </tei:p>
     <tei:p>
      - Pravda, pravda, synak. U mňa zostať nemôže. Čože by som si s ňou   počal? Ešte kým je teplo, ale čo v zime? Aj mne samému neraz ťažko   príde.
     </tei:p>
     <tei:p>
      - Otče, možno niečo vymyslím. No ak by som nedošiel, postarajte sa   o dievča. Poznáte ľudí, i ľudia vás, vy skôr prídete na dobrú   myšlienku ako ja, keď slúžim u takého strašného pána.
     </tei:p>
     <tei:p>
      Bonifác len hlavou pokyvoval.
     </tei:p>
     <tei:p>
      - Ale viac nebudem, otče, povedal som si tejto noci: nebudem.   Pôjdem si poctivejšiu službu hľadať. Tam je strašné slúžiť, kde sa   takéto veci dejú.
     </tei:p>
     <tei:p>
      - Dobre hovoríš, synak. Najlepšie by bolo, keby si sa hádam ani   nevracal.
     </tei:p>
     <tei:p>
      - Musím sa, otče. Ak by som neprišiel, mohlo by vzniknúť   podozrenie. A ktovie, či by vec neobjavili. Cuculi je hotový diabol.   Ak všetko prešlo hladko, tak sa onedlho vrátim, lebo mi pôda bude   horieť pod nohami. A ak by boli zbadali, vrátim sa hneď, alebo ... -   Dominik sa odmlčal.
     </tei:p>
     <tei:p>
      No potom odrazu vstal. Zapäl si kabátec, sotva objímajúci mocnú   hruď, a nazrel ešte do chyžky.
     </tei:p>
     <tei:p>
      - Spí, chúďa. Len sa, otče, starajte o ňu, nedajte jej zahynúť, -   poprosil, keď sa lúčil s Bonifácom.
     </tei:p>
     <tei:p>
      - Buď spokojný, synak. Ešte žije v tebe statočné srdce, keď si sa   takto zachoval. A čo si si zaumienil, urob. Nectí ťa byť v takých   službách, kde sa zlo na zlo kopí. Choď spokojne! O dievča sa   nestaraj, postarám sa oň sám. Umiestnim ho niekde v bezpečí.
     </tei:p>
     <tei:p>
      - Ďakujem vám, otče. Veľkú ťarchu ste mi sňali z hlavy. Veď ako   len budem môcť, navštívim vás ešte.
     </tei:p>
     <tei:p>
      A potom sa rozlúčil s pustovníkom a rezko zbehol dolu kopcom.   Našiel koníka obhrýzať krovie rakyty. Vzal ho za remeň a vyberúc mu   zubadlo, kráčal pomaly, nechávajúc ho popásať, lebo vedel, že je   zviera hladné. No keď sa takto asi hodinu zabával, vysadol naň a dal   sa cestou k Sitnu.
     </tei:p>
     <tei:p>
      K poludniu dobehol do hradu.
     </tei:p>
     <tei:p>
      Bez slova vbehol bránou do dvora. Zoskočil z koňa a zaviedol ho do   stajne. Keď ho opatril, vracal sa do izby, kde býval s kamarátmi. A   ako sa vracal, obstali ho odrazu štyria a schmatli ho, že sa   prekvapený Dominik ani brániť nemohol. A prv, než by sa bol dozvedel,   čo s ním chcú, odviedli ho vlhkými schodmi do novovystavanej hradnej   veže . . .
     </tei:p>
    </tei:div>
    <tei:div type="chapter">
     <tei:head>
      Veronka
     </tei:head>
     <tei:p>
      Starý Bonifác mal starostí plnú hlavu. Čo s Veronkou?
     </tei:p>
     <tei:p>
      Poležala si skoro dva týždne, lebo ju schvátili horúčky, potom   zas, keď ich premohla, ležala celé dni ako mŕtva, nemôžuc slabosťou   ani údom pohnúť. Len na pätnásty deň, čo sem prišla, zliezla pobiede   z lôžka. Ale keď sa dotkla zeme, akoby bola do jej tela tajomná sila   pretekala. Veronka silnela a zotavovala sa navidomoči. Už poslúžila   dedovi Bonifácovi. Triedila zelinky, vystierala drobné lístky na   slnci a sušené odkladala, ako jej dedo kázal. Priniesla raždia, vody,   umyla hrnčeky, do ktorých nalieval odvary, čo potom roznášal po   okolí. Dedo ju mal rád, večerom jej rozprával všeličo o tom, ako tu   dávno a dávno bývalo. Ona mu zasa rozprávala o tej dlhej strašnej   noci, ktorú strávila v hradnej veži. A tak im utekal deň za dňom a na   Bonifácovu hlavu sa kopili starosti ako sneh na plotné koly v   zime.
     </tei:p>
     <tei:p>
      Bonifáca poznalo veľa ľudí. Mnohí ho vyhľadávali aj tu na Hudcovom   vrchu. Preto Veronku ukrýval, len čo zbadal, že sa niekto približuje.   Nechcel, aby sa o nej dozvedeli. Roznieslo by sa to a mohlo by to   veľa zla narobiť aj jemu, aj Veronke, aj Dominikovi. Preto Bonifác,   keď videl, že sa dievčine navrátilo stratené zdravie i sily, začal   premýšľať, čo by mal urobiť.
     </tei:p>
     <tei:p>
      Jedného dňa sa vybral zas dolu Hronom s bylinkami. Vrátil sa s   usmievavou tvárou. „Nesie, iste nesie dobré zvesti, pomyslela si   Veronka. Jednako, keď si sadol na hrubý klát pred chyžkou,   nerozprával samé veselé veci.
     </tei:p>
     <tei:p>
      - Nuž, Veronka, už sa budeme musieť rozlúčiť, - začal.
     </tei:p>
     <tei:p>
      - Tak mi je tu dobre, dedo Bonifác, že by som ani za svet nechcela   od vás odísť. Sušila by som zelinky, i zbierať by som pomohla, keby   ste mi ukázali, ktoré sú užitočné a ktoré hodno zbierať. A hrnčeky   kto vám bude umývať?
     </tei:p>
     <tei:p>
      - Viem, viem, dieťa; si dobré a usilovné dievča, no nemôžeš tu   ostať. Na vlastného deda si nepomyslela?
     </tei:p>
     <tei:p>
      Veronka len rukami zalomila, položila si ich na lono a smutno sa   zahľadela v tie strany, kde sa vypínal hrádok pána Tobiáša   Žakýlskeho.
     </tei:p>
     <tei:p>
      - Rada by som, otče, rada, keď pôjdete v tie strany, pôjdem aj ja   . . .
     </tei:p>
     <tei:p>
      - Nepôjdeš, dieťa moje, nepôjdeš ty ta, lebo by ťa mohol zlý osud   stihnúť. A o deda sa už nebudeš musieť starať. . . Nedávno ho   pochovali.
     </tei:p>
     <tei:p>
      Veronka rýchlo zdvihla hlavu. - Dedko že by . . .!?
     </tei:p>
     <tei:p>
      - Tak veru. Umrel. . .
     </tei:p>
     <tei:p>
      Veronka si zakryla tvár rukami a tíško nariekala.
     </tei:p>
     <tei:p>
      Dedo Bonifác ju nechal. Odišiel do chyžky, aby odložil skromné   zásoby, ktoré si priniesol, a skôr vari aby sa nemusel dívať na žiaľ   dievčaťa. Iba po hodnej chvíli, keď Veronka zas sedela a hľadela   beznádejne pred seba, sa vrátil a sadol si vedľa nej:
     </tei:p>
     <tei:p>
      - Dobre sa mu stalo. Čože mal na svete? Iba biedu a trápenie, -   tešil ju.
     </tei:p>
     <tei:p>
      Veronka len prikyvovala a mlčala.
     </tei:p>
     <tei:p>
      Až po hodnej chvíli opäť otvorila ústa:
     </tei:p>
     <tei:p>
      - Dedko, a povedali ste, že odídem, že musím.
     </tei:p>
     <tei:p>
      - Áno, pôjdeš, lebo musíš. Mám pre teba ešte jednu novinu. Všetko   vyšlo najavo. Murára prichytil sám Cuculi pri práci a chudáka   Dominika tiež zatvorili. Teraz sa už budú zháňať po tebe. No Dominik   iste nevyzradil, kam ťa zaviedol, lebo by nás už boli navštívili. Po   takomto spôsobe sa ani nebudeš môcť ukryť v niektorej dedine, lebo by   ťa mohli nájsť. Musíš sa dostať k mocnejšiemu, ako je pán Baláž alebo   pán Tobiáš.
     </tei:p>
     <tei:p>
      - Ale kam, dedo Bonifác . . .?
     </tei:p>
     <tei:p>
      - Práve to ti chcem povedať. Bol som u beňadických otcov a tam som   sa dozvedel o všetkom, o dedovi, o Dominikovi i o tom, kde by som ťa   mohol najlepšie ukryť.
     </tei:p>
     <tei:p>
      Veronka sa zvedavo zahľadela na starca.
     </tei:p>
     <tei:p>
      - Pôjdeš na Revište k pánu Jurovi Dócimu. To je rodina toho zo   Šášova, čo prichodil tiež k pánu Tobiášovi, ale lepší ako tamten. Je   to poriadny človek a neveľmi sa kamaráti so surovou rodinou. Pani   Mária, jeho manželka, potrebuje dievča a vzala by si ťa, keď ťa   beňadickí otcovia odporučia. Ta pôjdeš, lebo pani už zvolila, keď sa   dopočula o tebe. Pravda, nevie všetko, čo si prežila. Vie len to, že   si sirota. Ani ty nič nehovor, lebo istejšie je, keď nik o tom nevie.   Neroznesie sa to, a keď nebude chýru o tebe, nebude ani stopy.
     </tei:p>
     <tei:p>
      - Otče, a budem to vedieť na hrade?
     </tei:p>
     <tei:p>
      - Budeš, videl som ťa, ako ti práca šikovne ide od rúk, nuž čože   by si nevedela. Hlavné je, že chceš. Kto chce, ten všetko vie. Môže   mať hocikto fúru rozumu, keď nemá pri tom pevnej vôle, nič nedokáže.   Pani Mária je príbuzná pani Kataríny na Žakýle a je vraj ako ona.   Pravdaže sa nevídajú, lebo, ako som povedal, pán Juro nerád vidí pána   Gabriela zo Šášova a pána Tobiáša pre ich kúsky, ktorých sa dopúšťajú   spolu s pánom Melicharom zo Sitna.
     </tei:p>
     <tei:p>
      - Pani Katarínu poznám. Dobručká pani, ak je aj pani Mária taká,   tak sa už vopred teším a pousilujem sa, aby som všetko čo najlepšie   urobila a vždy ochotne poslúžila.
     </tei:p>
     <tei:p>
      - No vidíš. Pozajtre sa vyberieme. Ja mám práve v tých končinách   robotu, a i na hrade sa zastavím, nuž pôjdeš so mnou. Budeme musieť   nocou tadiaľto, kým sa dostaneme na druhú stranu Hrona. Dňom by nás   mohol niekto stretnúť, či už ľudia pána Tobiáša, alebo pána   Melichara. Nik síce o tebe nevie, ale istota je istota.
     </tei:p>
     <tei:p>
      A tak sa potom Veronka chystala do panskej služby. Tešila sa a v   tej radosti zabúdala na všetko, čo prežila. Ba zabúdala aj na starého   deda Šimona, ktorého našli jedného dňa po Veronkinom zmiznutí mŕtveho   v maličkom domci.
     </tei:p>
     <tei:p>
      A keď sa na tretí deň slnce rozlúčilo so svetom, pobral sa dedo   Bonifác s Veronkou do nového sveta.
     </tei:p>
     <tei:p>
      Pani Mária Dóciová rada prijala sirotu Veronku, keď ju Bonifác   priviedol. Zavolala si ju hneď k sebe a vypytovala sa jej na otca, na   mať, o ktorých Veronka málo vedela, i na deda. A potom ju pridelila   medzi dievčence, ktoré mali na starosti izby hradnej panej a mladých   paničiek. Tie boli na hrade tri: najstaršia Anna, Katarína a   najmladšia, menom po matke - Mária.
     </tei:p>
     <tei:p>
      Veronka sa na Revišti spočiatku trošku cudzo cítila, lebo takých   vecí málo videla. Ľakali ju vysoké múry, vyšnurovaní pandúri pána   Jura, hlbokánska studňa uprostred dvora, úzke chodby, veľké komnaty,   zariadené a naplnené nevídanými vecami. A medzi týmto sa teraz mala   pohybovať, medzi týmto mala teraz žiť. No zvykla si. Staršie slúžky   ju ľahko zaučili do práce a Veronka, obratná a hybká ako rybka,   zvŕtala sa jedna radosť. Ba i do kuchyne zabehla, kde stará Agátina   sestra varila pre urodzené panstvo, a pomohla jej, odskočiac to po   drevo, keď pecúch Maco bol lenivý a sotva nohy vláčil za sebou -   stará sa naveky s ním vadievať musela - to podala vody, umyla nádoby,   pomohla chystať. Jedným slovom, Veronka bola všade.
     </tei:p>
     <tei:p>
      Keď ju raz stretla pani, popýtala sa jej žartom:
     </tei:p>
     <tei:p>
      - No, Veronka, ako sa ti u nás páči?
     </tei:p>
     <tei:p>
      - I veľmi dobre, milostivá pani.
     </tei:p>
     <tei:p>
      - No, a hovoria, že vraj nás chceš opustiť.
     </tei:p>
     <tei:p>
      Veronka ostala ako drevená, nechápavo sa zahľadela na paniu. Ale   pani sa zasmiala:
     </tei:p>
     <tei:p>
      - Naľakala si sa, však? No, neboj sa, keď sa budeš usilovať ako   dosiaľ, môžeš u nás ostať, dokedy chceš.
     </tei:p>
     <tei:p>
      - Ďakujem, ďakujem, - hovorila dojatá Veronka a bozkala ruku   hradnej panej.
     </tei:p>
     <tei:p>
      A pousilovala sa ešte viacej ako predtým.
     </tei:p>
     <tei:p>
      Ale chytré dievča sa zapáčilo aj hradným pannám. Neraz pribehli za   ňou, keď oprašovala starodávny nábytok alebo utierala krištáľové   poháre a nádoby. Najstaršia Anna bola o niečo staršia od nej, ostatné   mladšie. Vypytovali sa jej na pána Tobiáša, na pani Katarínu, na   Žakýl, na pustovníka Bonifáca, a keď im rozprávala o dievčatách   hnevlivého pána Tobiáša, to potom ustavične o nich reči plietli.
     </tei:p>
     <tei:p>
      - A Magdalénka je veľká? - opytovala sa stredná Katarínka.
     </tei:p>
     <tei:p>
      - Magdalénka? Je taká ako ja. - Srdiečko jej stislo, keď si   pomyslela, čo asi robí. Iste vedela o všetkom, keď jej tak tej   osudnej noci radila a nakladala, aby sa z Belej nevracala. Keby ju   bola poslúchla! No stalo sa, a Veronka si len vzdychla.
     </tei:p>
     <tei:p>
      - A vedia čítať, hovoríš? - vypytovala sa najstaršia Anna.
     </tei:p>
     <tei:p>
      - I nás ctihodný otec Ján učí, - miešala sa do reči najmladšia   Mária.
     </tei:p>
     <tei:p>
      - A veľký je to hrad u vás?
     </tei:p>
     <tei:p>
      - A pán Tobiáš je aký?
     </tei:p>
     <tei:p>
      - A stará Agáta?
     </tei:p>
     <tei:p>
      - A tvoj dedo?
     </tei:p>
     <tei:p>
      - A dedina? A ľudia?
     </tei:p>
     <tei:p>
      Veronka nestačila odpovedať zvedavým pannám. Potom, keď sa takto   povypytovali, prišli aj druhý aj tretí raz. A potom denne, najmä   mladšie, behali za Veronkou. Vyhľadávali ju na dvore, v izbietke, ba   i do kuchyne dobehli za ňou. Hradná pani im nebránila. Naopak, keď   nebolo práce, dovolila, aby sa Veronka s pannami hrala.
     </tei:p>
     <tei:p>
      Veronka to rada robila. Keď nastali daždivé dni, sedávala s   pannami pri veľkom kozube a priadla ako ostatné dievčence. Ale neraz   musela odložiť vreteno, lebo panny ju neustále prosili, aby im   rozprávala rozprávky a o tom, ako bolo kedysi. Lebo Veronka mala, čo   panny nemali. Veronka mala starého deda Šimona a bývala u deda   Bonifáca, a tí už len vedeli, čo vedeli. Dedovia mnoho, mnoho   pamätajú a mnoho vedia. Aj títo dvaja mnoho vedeli. Veronka mala   bystrú pamäť a dobre si zapamätala, čo jeden i druhý povedal, čím ju   zabával, keď prichodil večer alebo nečas nedovolil vyjsť z izby.   Keďže si to všetko zapamätala, nuž to všetko pannám rozprávala. Panny   počúvali. Neraz ich takto našla hradná pani. Počúvala chvíľku, a   potom, usmejúc sa, nechávala deti ich rozprávkam a čarovným   svetom.
     </tei:p>
     <tei:p>
      Tak sa Veronka ani nemohla ináč mať, ako sa mala. Dobre sa mala,   lebo, ako sa hovorí, po nečase čas býva, nuž aj Veronke po prežitých   trápeniach svitli lepšie dni.
     </tei:p>
     <tei:p>
      A dobre by bolo bývalo, keby sa nebola stala nevinná vec ...
     </tei:p>
     <tei:p>
      Každý rok na Veľkú noc chodievala hradná pani k beňadickým otcom   na veľkonočné slávnosti. A tohto roku, keď veľkonočné sviatky   pripadli na krásny teplý marec, vzala so sebou aj dve staršie dcérky.   Keďže bolo načim vziať aj služobné dievča, panny uprosili mať, aby   vzala Veronku. Nuž teda Veronka, stúlená v kútiku kočiara ako   ustrašené vtáča, viezla sa, aby aj ona videla tie krásne čudá, ktoré   skrývajú staré múry svätobeňadického opátstva, o ktorých jej   rozprával dedo Bonifác.
     </tei:p>
     <tei:p>
      A ako každého roku, prišla aj pani Katarína zo Žakýlskeho hradu.   Prišla a priviedla Magdalénku, z ktorej už vyrástla krásna panna.   Panie sa veľmi srdečne privítali. Dievčence najprv hľadeli na seba a   tie z Revišťa porovnávali v duchu skutočnú Magdalénku s tou, ktorú im   vykreslila Veronka. A keď pominuli prvé dojmy, dali sa panny do   rozhovoru.
     </tei:p>
     <tei:p>
      - Rady sme, že ťa vidíme, - vravela najstaršia, Anna Dóciová.
     </tei:p>
     <tei:p>
      - Poznali sme ťa už z rozprávania Veronky, - dodala mladšia.
     </tei:p>
     <tei:p>
      - Veronky? - čudovala sa panna Magdalénka.
     </tei:p>
     <tei:p>
      - Áno, naša Veronka nám veľa rozprávala o vás i o tebe.
     </tei:p>
     <tei:p>
      - Ale ktorá Veronka? - nevedela ešte uhádnuť Magdalénka.
     </tei:p>
     <tei:p>
      - Počkaj, tu je, len ostala dolu, príde každú chvíľku.
     </tei:p>
     <tei:p>
      Magdalénke počínalo svitať v hlave. Ale kde by sa to dievča tu   vzalo? Ako sa dostalo na Revište? Zarazená počúvala štebotanie diev,   no duchom bola neustále pri Veronke. Hútala: „Je to ona, alebo niekto   druhý? No nemala byť dlho na pochybách. Veronka, ktorú boli   poslali po čosi, sa vrátila. Úctivo pozdravila panie, ktoré boli   zahrúžené do hovoru a ani si ju nevšimli, a potom pozdravila aj   dievčatá.
     </tei:p>
     <tei:p>
      - Poď sem, - zvolala mladšia Dóciová, - panna Magdalénka je   tu.
     </tei:p>
     <tei:p>
      Veronka popošla dva-tri kroky, a potom ostala stáť ako k zemi   prikovaná. Magdalénka tiež len hľadela, nevediac, či to sen, a či   skutočnosť. No keď sa dlhšie dívala, presvedčila sa, že to naozaj   Veronka pred ňou stojí.
     </tei:p>
     <tei:p>
      - Vitaj, Veronka, kde sa tu berieš? - opytovala sa a vítala   Magdalénka Veronku a stískala jej ruky.
     </tei:p>
     <tei:p>
      - S pannami som prišla, - vysvetľovala Veronka, klopiac zrak a   zapýrená, že ju panna Magdalénka takto dôverne víta ako kedysi, keď   ešte žil dedo Šimon a panny chodili s Agátou po dedine.
     </tei:p>
     <tei:p>
      - A ako si sa sem dostala? Dedo umrel, vieš?
     </tei:p>
     <tei:p>
      - Viem.
     </tei:p>
     <tei:p>
      - Dedo Bonifác, čo lieky nosí, ju priviedol, - vysvetľovala   staršia panna Anna.
     </tei:p>
     <tei:p>
      - A zdravá si? Pravdaže, veď si vyrástla a spevnela, - opytovala   sa i odpovedala panna Magdalénka. - A dobre ti na Revišti, však?
     </tei:p>
     <tei:p>
      - Dobre, panna Magdalénka, veľmi dobre, doma tak nebývalo.
     </tei:p>
     <tei:p>
      - Mama, - volala Magdalénka na pani Katarínu. - Pozri, kto je   tu!
     </tei:p>
     <tei:p>
      Pani Katarína sa zahľadela a ani ona najprv nemohla Veronku   spoznať, no po chvíľke ju spoznala:
     </tei:p>
     <tei:p>
      - Veď je to naša Veronka!
     </tei:p>
     <tei:p>
      - Teraz je naša, - usmiala sa pani Dóciová.
     </tei:p>
     <tei:p>
      - A kdeže ste ju vzali? Stratilo sa dievča a dedo sa užialil za   ňou.
     </tei:p>
     <tei:p>
      - Otec Bonifác nám ju priviedol. Keď je sirota, vzali sme ju.
     </tei:p>
     <tei:p>
      Pani Katarína nevedela o ničom. Nevedela si vysvetliť, ako sa   mohla Veronka sem dostať. No dožičila jej to, veď doma by sa nebola   nikdy na také miesto dostala. Pán Tobiáš je hnevlivý a surový. Nebol   by dovolil, aby sedliacke dievča na hrad vzala. Jednako je čudné, ako   sa mohla sem dostať. Práve sa chcela spýtať, keď vtom zazneli zvony.   Nuž ostala otázka otázkou, lebo panie i panny sa pobrali na slávnosť   ...
     </tei:p>
     <tei:p>
      A keď potom po slávnostiach nezviedla už náhoda pani Katarínu s   Veronkou, ani sa nedozvedela o tom, čo musela Veronka prežiť . .   .
     </tei:p>
    </tei:div>
    <tei:div type="chapter">
     <tei:head>
      Hrad ako hrad, ale pán melichar sa mu   neteší
     </tei:head>
     <tei:p>
      Vyrástol hrad na sitnianskych skalách. Vyrástli kamenné múry, i   strechy zakvitli na múroch a v nich si už vtáci stlali hniezda. Aj   červená zástavka sa zvíjala na najvyššej veži, aj trubač vytruboval,   keď sa niekto vznešený blížil k hradu. Ba aj žaby kŕkali v priekope,   ktorá sa ovinula okolo hradu a ktorú starý Krištof napúšťal čerstvou   vodou, aj nový padací most bol na nej a v hrade bolo všetko: komnaty   aj maštale, pivnice a v pivniciach víno, aj klenuté kobky a v kobkách   zlato, v stajniach kone, v zbrojnej sále množstvo rozmanitej zbrane.   Všetkého, čo srdce ráčilo a žiadalo, bolo na Sitnianskom hrade pána   Melichara Baláža. Iba jedného tam nebolo. Spokojnosti v srdci   hradného pána.
     </tei:p>
     <tei:p>
      Pán Melichar chcel mať hrad, ktorý nik nedobyje. Majster Cuculi aj   taký vystaval. Vystaval múry, vystaval veže, aj . . . Nie, pán   Melichar nerád na to myslel . . . jednako . . . zastavil sa v   myšlienkach aj pri tom. Chcel mať prepevný hrad a majster Cuculi   urobil tú vec s deckom. A bol by býval pán Melichar spokojný. V jeho   svedomí by bola dávno zaspala výčitka, že v najvyššej veži zahynulo   jedno decko hladom a zúfalstvom. Že sa zadusilo v plači, že si   rozdriapalo ruky na škrabľavých múroch, že mu vlásky zošediveli   hrôzou, do ktorej ho vrhol strašný Sitna pán. To všetko by sa bolo   utopilo v hlbokom svedomí sitnianskeho pána. Ajaj, mnoho toho sa tam   už zabudlo. Aj toto by sa bolo. Veď konečne tu nešlo vlastne o nič. O   dieťa-sirotu. Sirotu nevoľnú, sirotu poddanskú. A akú malo také decko   v tých časoch cenu? Nijakú. A pán Melichar chcel mať pevný hrad.
     </tei:p>
     <tei:p>
      A ten nemal.
     </tei:p>
     <tei:p>
      Stále mu hučalo v ušiach, že dievča bolo z veže unesené, že jeho   hrad nič dobré nečaká. Hej, pán Melichar sa jedovato zasmial, posotil   soboliu čiapočku s jastrabím pierkom do tyla a zafučal, nadúvajúc   líca ako nasýtený mech, keď do neho dieru vbiješ. Podoprel si hlavu a   zahľadel sa do kúta. No a zavolal na sluhu:
     </tei:p>
     <tei:p>
      - Medovinu!
     </tei:p>
     <tei:p>
      Potom sedel a pil.
     </tei:p>
     <tei:p>
      Pil a sedel. A keď sa opil, zbehoval dolu medzi hory a brázdil po   nich, kým ho jed neprešiel. Hej, keby nebol Dominik Dominikom, schli   by už jeho kosti a vietor by ich bielil pod šibenicou, ako ich   vybielil nešťastnému murárovi, ktorého prichytil Cuculi, keď poslednú   skalu zaprával a zastieral každú stopu po narušenom múre. Toho   nešťastníka zdrapil Cuculi a pán Melichar ho dal bez okolkov obesiť.   Ale Dominik, hej, Dominik, čo si to len urobil?! Pán Melichar bol   strašný a surový pán, ale jasne sa pamätal, že by bol vtedy nechal   čiernu dušičku v labách rozzúrenej medvedice, keby nie Dominika. Ale   Cuculi hovorí, že nie je nič stratené. Ak dievča zachránili, niekde   bude. Treba ho hľadať. Hradná veža čaká a múry skryjú všetko, ako by   boli skryli, keby nebolo Dominika . . .
     </tei:p>
     <tei:p>
      - Doveďte ho, nešťastníka, - volal na zbrojnošov.
     </tei:p>
     <tei:p>
      Tí dobre vedeli koho, lebo takto volal pán Melichar Baláž každého   druhého dňa.
     </tei:p>
     <tei:p>
      Priviedli teda Dominika. Nič mu nebolo. Oblečený bol, ako býval,   len na, pravej ruke ohnivko prikuté a na ohnivku reťaz visela a   vliekla sa k ľavej nohe, ktorú nad členkom zas ohnivko objímalo. Ale   Dominik nebol skrúšený. Reťaz, čo aká ťažká, bola ničím pre silného   Dominika. Možno keby bol trhol, jedným razom by ju bol roztrhol a   druhým oddrapil od nohy alebo od ruky. Možno by bol ovalil   sitnianskeho pána po hriešnej hlave. Ale Dominikovi bolo dobre.   Dobre, lebo jasne vedel, že kým je zviazaný a musí sedieť v temnej   veži, Veronka je na slobode.
     </tei:p>
     <tei:p>
      Ak ho niekedy prepadla trúchlivá chvíľa, myšlienka, že dievča je   slobodné, mu dodávala útechy. Nuž pokojne prichádzal pred   sitnianskeho pána a pokojne odpovedal na jeho otázky.
     </tei:p>
     <tei:p>
      Pán Melichar si najprv upil, a potom začal:
     </tei:p>
     <tei:p>
      - Ej, Dominik, čo si mi to len urobil?
     </tei:p>
     <tei:p>
      Ale Dominik na túto reč naveky mlčal. Mlčal, a preto musel zas   Baláž začať:
     </tei:p>
     <tei:p>
      - Kde si podel dievča, povedz, Dominik, budeš slobodný ...
     </tei:p>
     <tei:p>
      - Ej, nepoviem, urodzený pane, nepoviem ... - odvrával smelý   Dominik.
     </tei:p>
     <tei:p>
      - Vidíš, vidíš, nepovieš, a mohol by si. Takto zas poputuješ do   veže. A škoda ťa, Dominik, škoda ...
     </tei:p>
     <tei:p>
      - Už ja len tak budem hovoriť, ako som hovoril, urodzený pane.
     </tei:p>
     <tei:p>
      - A ja predsa len to dievča musím dostať. Keby som nebol začal,   čert po tebe, Dominik, i po dievčati, ale takto . . . Nájdem ju,   Dominik, nájdem, a ty uschneš na reťazi.
     </tei:p>
     <tei:p>
      - Uschnem, urodzený pane, - opakoval ako ozvena Dominik.
     </tei:p>
     <tei:p>
      - Ej, Dominik, keby si nebol Dominikom . . . Naučil by ťa hovoriť,   - zastrájal sa pán Baláž.
     </tei:p>
     <tei:p>
      - Nemôžem za to, urodzený pane. Bránil som vás, ako som bránil   nevinné decko. Verte, čo ste urobili, to nie je chlapská robota . .   .
     </tei:p>
     <tei:p>
      - Viem, viem, Dominik, nechcel som, ale Cuculi hovoril.
     </tei:p>
     <tei:p>
      - Nemali ste ho počúvať.
     </tei:p>
     <tei:p>
      - Možno, ale teraz je už neskoro. To dievča musí prísť ta, skade   vyšlo. Toto dielo, čo som vystaval, musí byť dokonalé.
     </tei:p>
     <tei:p>
      - Nerobte to, urodzený pane. Budem vám slúžiť, ako som slúžil   dosial.
     </tei:p>
     <tei:p>
      - Nesľubuj, Dominik, lebo sa jed vo mne vzmáha.
     </tei:p>
     <tei:p>
      - Čo vám záleží na jednom poddanskom decku? A vidíte, hrad už   stojí rok a pevný je, že mu naširoko-ďaleko páru niet.
     </tei:p>
     <tei:p>
      - Ale bol by ešte silnejší, Dominik môj, Cuculi je majster a vie,   čo vie. Zle si urobil, keď si sa plietol do mojich vecí.
     </tei:p>
     <tei:p>
      - Nemohol som inak. Rád som, že sa tak stalo.
     </tei:p>
     <tei:p>
      - Rád, rád, ale keby si nebol Dominikom, zlá by bola tvoja   radosť.
     </tei:p>
     <tei:p>
      Potom si prihol z krčaha a dal Dominika odviesť. Sedel potom sám,   samotný a rozmýšľal, čo urobiť. Upustiť od myšlienky, alebo dať   Dominika pripiecť? Jedna vec ho mrzela viacej ako druhá. Dominik je   tvrdý chlap, ale povedal by, oj, povedal. Inakších už on, Melichar   Baláž, prinútil hovoriť.
     </tei:p>
     <tei:p>
      Mesiačik-samotár vliekol sa po nebi a ospanlivým zrakom hľadel na   zem. Nehľadel teraz na Hron, ale na belavý hrad, ktorý sa pnel na   svahoch Sitna. V tom hrade svietili okná a v izbe, z ktorej tie okná   hľadeli do noci, sa traja ľudia radili. Poznáme ich dobre: je to pán   Tobiáš, pán Melichar a Cuculi. Sedia okolo stola a pred nimi krčahy   vysoké, cínové, plné sladkej medoviny. Upili si. Poutieral fúzy pán   Tobiáš, poutieral i pán Melichar, len Cuculi si utrel rukou ústa ako   malé dieťa, keď fúzy nenosil.
     </tei:p>
     <tei:p>
      - Tak čo, vaša urodzenosť? - zahovoril. - Bude, či nebude?
     </tei:p>
     <tei:p>
      - Bude, čoby nebolo, - odsekol podráždený Baláž.
     </tei:p>
     <tei:p>
      - Tak je, - prisvedčil pán Tobiáš. - Alebo bude, alebo nebude, ale   keď tuto pán sused vraví, že bude, tak tomu musíš, kamarát, veriť,   lebo okolo Sitna dosť dubov.
     </tei:p>
     <tei:p>
      - A vyzná sa v tomto remesle urodzený pán Melichar, vyzná, -   prisviedčal Cuculi.
     </tei:p>
     <tei:p>
      - A veru, boh mi je svedok, ak ma dopáliš, nakoniec ťa povýšim na   jeden.
     </tei:p>
     <tei:p>
      - Pekné výhľady mám. A to za to, že som ti takýto znamenitý hrad   vystaval. Si ty len nevďačník, pán Baláž, nevďačník . . .!
     </tei:p>
     <tei:p>
      - Ty si ma s tvojimi kúskami do takej omáčky doniesol, že by som   dakedy celý hrad oľutoval.
     </tei:p>
     <tei:p>
      - Zasa nariekaš? Neslýchaný človek. V jednej chvíli si tvrdý, a v   druhej plakať ideš ako stará baba.
     </tei:p>
     <tei:p>
      - Taký som, taký, aby si vedel. A ešte som voľajaký a ak raz budem   v takej nálade, môže sa stať aj to, čo tuto pán brat Tobiáš   hovoril.
     </tei:p>
     <tei:p>
      - Teda, aby sme sa nečastovali takýmito poklonami, - sčervenel   tajným jedom Cuculi, - hrad v najkratšej dobe úplne dokončím a potom   poplávam odtiaľto. A ak chceš mať z hradu to, čo som ti hovoril, tak   sa pousiluj, aby si to dievča našiel. Keď vyrastie v pannu, bude   neskoro, rozumieš? Nie je toto prvý hrad, čo vyšiel spod mojej ruky .   . .
     </tei:p>
     <tei:p>
      - Nie, ale môže byť posledný, - usmial sa Baláž.
     </tei:p>
     <tei:p>
      - Uvidíme, - odbíjal ho Cuculi.
     </tei:p>
     <tei:p>
      - Nechajte, - miernil ich pán Tobiáš. - Takýmto spôsobom nikdy vec   neskoncujete. Treba hľadať, pán Baláž, treba hľadať, nie sedieť ako   kvočka na Sitne.
     </tei:p>
     <tei:p>
      - Kto hľadá, nájde, - prisviedčal Cuculi.
     </tei:p>
     <tei:p>
      - A či nehľadám? Kto môže za to, že nemôžem prísť stvore na   stopu?
     </tei:p>
     <tei:p>
      - Ty, - povedal smejúci sa pán Tobiáš.
     </tei:p>
     <tei:p>
      - Ľahko tebe, ale keby si bol na mojom mieste, nehovoril by si   takto.
     </tei:p>
     <tei:p>
      - Možnože by som ináč. Lebo ja viem, čo viem.
     </tei:p>
     <tei:p>
      - Čo vieš? - obrátil sa len tak na pol hlavy Melichar k   Tobiášovi.
     </tei:p>
     <tei:p>
      - Viem, kde je dievča.
     </tei:p>
     <tei:p>
      Pán Tobiáš pozrel na protisediacich, aby uvidel, aký dojem urobili   na nich jeho slová. A veru týchto prekvapil dokonale. Cuculi zbystril   zrak ako ostrovid a hľadel na Tobiáša ako mačka na myš. Pán Melichar   len vyvalil oči a otvoril ústa, nevediac, či pán Tobiáš len žartuje,   alebo to hovorí vážne.
     </tei:p>
     <tei:p>
      - Ty, že by si?
     </tei:p>
     <tei:p>
      - Ja. Ja viem, Melicharko, ja viem, kde je.
     </tei:p>
     <tei:p>
      - Kde? - skočil mu do reči Cuculi.
     </tei:p>
     <tei:p>
      - Aha, tamto na peci, pán majster, skoč a vezmi si ju, - pohrával   sa pán Tobiáš s nedočkavosťou Melicharovou a Cuculiho, - nie tak   prudko, nie je to taká ľahká vec.
     </tei:p>
     <tei:p>
      - Čo by nebola, poznáš ma, dostanem ju aj spod zeme.
     </tei:p>
     <tei:p>
      - To možno, že ju dostaneš spod zeme, ale ťažšie stadiaľ, kde je,   - uškŕňal sa pán Tobiáš.
     </tei:p>
     <tei:p>
      - Kde?
     </tei:p>
     <tei:p>
      - Poznáš pána Jura Dóciho?
     </tei:p>
     <tei:p>
      - Z Revišťa? - opýtal sa Baláž.
     </tei:p>
     <tei:p>
      - Toho.
     </tei:p>
     <tei:p>
      - Rodinu Gábriša zo Šášova? Ako by som nepoznal. Taký svätý   parohatý, - natrčil gamby Baláž.
     </tei:p>
     <tei:p>
      - A poznáš jeho ženu?
     </tei:p>
     <tei:p>
      - Čo ma do nej. Teda hovoríš, že dievča je u nich?
     </tei:p>
     <tei:p>
      - Tam. Ak chceš, pán Baláž, tak sa zober hoci ihneď a môžeš si ju   vziať. A prípadne aj majstra Cuculiho vezmi so sebou, on možno ešte   nevie, ako chutí nabíjanie na kôl.
     </tei:p>
     <tei:p>
      - Jedovatý si, jedovatý, Tobiáš, - hromžil Baláž, - ale ako si sa   to dozvedel? Nechce sa mi veriť, že by to bola pravda.
     </tei:p>
     <tei:p>
      - Tvoja vec. Ak chceš, ver, ak chceš, never, ale je to tak. Moja   žena ju videla na vlastné oči v Beňadiku na Veľkú noc.
     </tei:p>
     <tei:p>
      - A iste ju videla? Ona to bola?
     </tei:p>
     <tei:p>
      - Keď ti ja, Tobiáš Žakýlsky, poviem, že iste, tak iste,   rozumieš!?
     </tei:p>
     <tei:p>
      - A zhovárala sa s ňou?
     </tei:p>
     <tei:p>
      - Aj. Aj dcéra Magdalénka.
     </tei:p>
     <tei:p>
      - Dohroma, tak ju dostanem, - zajasal Melichar. A potom naradovaný   zavolal sluhu a dal priniesť medoviny.
     </tei:p>
     <tei:p>
      - Tak by bolo dievča tu. Len teraz ako ho z toho hniezda vybrať? -   začal si lámať hlavu Baláž.
     </tei:p>
     <tei:p>
      - To je už tvoja vec, kamarát, ja som povedal, čo som sa dozvedel.   Teraz rob, ako vieš.
     </tei:p>
     <tei:p>
      - No to už bude ľahšie, ako bolo, - začal Cuculi, - hlavné, že je   tu a vieme, kde sa zdržuje. Nejaký plán sa už nájde, o to najmenej.   Ba vari by bolo načim sa presvedčiť, či je dosial na hrade.
     </tei:p>
     <tei:p>
      - To sa ľahko dá, pošleme niekoho a popýta sa. Moji ľudia sa v tom   vyznajú znamenite, - hovoril Baláž zrejme lepšie naladený.
     </tei:p>
     <tei:p>
      - Ver, že mi bremeno spadlo z pliec, - tešil sa Cuculi. - Spokojne   zmiznem stadiaľto, keď zamurujeme poslednú skalu. Tieto vaše hory ma   už omŕzať začínajú. Chcelo by sa duši medzi ľudí.
     </tei:p>
     <tei:p>
      - Čo ma po tvojich túžbach, majster, ja som tu a tu je dobre,   rozumieš, ja moje Sitno nedám ani za sto Viední, ani za celú   Lombardiu, či skade ťa víchor priniesol sem.
     </tei:p>
     <tei:p>
      - Nepoznáš svet, pán urodzený, keď takto hovoríš, nepoznáš ...
     </tei:p>
     <tei:p>
      - Netúžim ho poznať. Len si tiež vydýchnem, keď sa za tebou vráta   zatvoria, ver mi, - dovrával Cuculimu Melichar.
     </tei:p>
     <tei:p>
      - No, pán brat, je čas odísť, - vstal ťažko pán Tobiáš, - zavolaj   sluhu, aby sa moji ľudia prichystali, pôjdeme.
     </tei:p>
     <tei:p>
      - Čo by si šiel, Tobiáš, nikam nepôjdeš, tu ostaneš! Takú zvesť si   mi priniesol, musíme zapiť.
     </tei:p>
     <tei:p>
      - Nepijem na medvediu kožu, kým ju medveď nosí.
     </tei:p>
     <tei:p>
      - Ani ja, ale potešil si ma, Tobiáško, potešil, a to ti nikdy   nezabudnem.
     </tei:p>
     <tei:p>
      Potom sa panstvo rozlúčilo a o malú chvíľku bolo počuť dupot koní   lesnou cestou. Osvetlené okná Sitnianskeho hradu ešte chvíľu   sliepňali, potom aj ony zhasli. Ostala len noc a ustatý mesiačik   začínal sa poberať k horám.
     </tei:p>
     <tei:p>
      Na druhý deň si dal pán Melichar predviesť Dominika.
     </tei:p>
     <tei:p>
      - Počúvaj, Dominik, - začal, - budeš zasa, ako si býval.
     </tei:p>
     <tei:p>
      Dominik nevedel, či sa mu sníva, a či sa zázrak stal. Ako k tomu   náhlemu zvratu došlo? Čo sa porobilo? Nevedel si nič vysvetliť, len   teda čakal, čo bude ďalej pán Melichar hovoriť.
     </tei:p>
     <tei:p>
      - Ani sa neraduješ, ani sa nesmeješ, ani neďakuješ za slobodu,   Dominik. Či radšej chceš ostať vo veži?
     </tei:p>
     <tei:p>
      - Aj sa radovať budem, aj sa smiať budem, keď mi vaša urodzenosť   povie cenu mojej slobody.
     </tei:p>
     <tei:p>
      - Vidíš, teraz sa mi ľúbiš, Dominik. Vieš, čo chcem od teba:   povedz, kam si podel dievča?!
     </tei:p>
     <tei:p>
      - Urodzený pane, radšej sa zriekam slobody a nepoviem.
     </tei:p>
     <tei:p>
      - Sprostý si ty chlap, Dominik, a máš šťastie, že si mi vtedy v   lese život zachránil. Ale nemusíš hovoriť, lebo viem, kde je   dievča.
     </tei:p>
     <tei:p>
      Teraz zas Dominik zbledol ako stena. Myšlienky mu lietali hlavou   ako blesky. Je to pravda, či nejaký chytrý kúsok sitnianskeho pána?   Že by ju bol dedo Bonifác u seba dosiaľ držal? Že by ju nebol   zaviedol na bezpečné miesto? Čo sa mohlo stať? Ak tento Baláž naozaj   vie, kde je Veronka, bude ju chcieť dostať stoj čo stoj. Napokon,   nemá ju už na hrade? Alebo že by bola už vo veži? Veľké kvapky potu   mu vyvreli na čele a liali sa dolu tvárou.
     </tei:p>
     <tei:p>
      - Vidíš, ako si sa zmenil. Darmo je, zle by ti teraz bolo v   reťaziach, ale ja ťa v nich nenechám. Ak chceš, budeš zasa mojím   zbrojnošom, ak nie, otvorená ti je cesta do sveta. Prepustím ťa, čo   som ťa mal ako rád. Len mi musíš niečo sľúbiť, viac od teba   nežiadam.
     </tei:p>
     <tei:p>
      - Urodzený pane, teda ste ju zas ....
     </tei:p>
     <tei:p>
      - Nie, Dominik, nie. O tej veci viem len ja, ty a dvaja moji   kamaráti. Ten jeden, čo vedel, odvisol, ako by si bol odvisol aj ty,   keby si mi nebol život zachránil. Dievča ešte nemám, aj to ti poviem,   ale budem ho mať, lebo viem, kde je. A teraz voľ si, čo chceš. Či   splníš podmienku, a potom, či chceš ostať u mňa, alebo ma   opustíš.
     </tei:p>
     <tei:p>
      - Neviem, ako by som, keď ste neráčili povedať, čo odo mňa   žiadate.
     </tei:p>
     <tei:p>
      - Nič, len mi sľúb, že nech sa stane, čo chce, nepovieš nikomu o   tomto ani slovka.
     </tei:p>
     <tei:p>
      Dominikovi bolo ťažké rozhodnúť sa, keď už všetko porozprával   Bonifácovi. Ten síce nie je ani najmenej rečný, ale mohol túto vec   niekomu povedať. Ale to už bolo. Baláž žiada, aby v budúcnosti   nehovoril. Ako sa rozhodnúť? Mlčať o takomto strašnom zločine? Nie,   to nebude môcť. Ale potom sa musí zrieknuť slobody a hniť na reťazi .   . . Strašné, po tvári sa mu perlil pot a roztieral rumenec.
     </tei:p>
     <tei:p>
      - No, čo povieš? - vyzvedal sa Baláž.
     </tei:p>
     <tei:p>
      - Dovoľte mi, vaša urodzenosť, aby som si všetko rozmyslel. Nebol   som na toto ani najmenej pripravený a neviem, ako by som sa mal   rozhodnúť.
     </tei:p>
     <tei:p>
      - No, keď je tak, len si rozmysli. Zajtra mi to povieš, ale   naisto, lebo je čas, Dominik môj milý, so všetkým skoncovať.
     </tei:p>
     <tei:p>
      Keď na druhý deň stál Dominik zas pred Melicharom, bol sa už   rozhodol. Sľúbi. Ak je pravda, čo hovorí Melichar, Veronke hrozí   nebezpečenstvo. Vie o tom len on. Ak nesľúbi, Baláž urobí svoju   hanebnú vec. Takto nepovie nikomu, ale bude mať možnosť devu   vyslobodiť.
     </tei:p>
     <tei:p>
      - Tak ako si sa, Dominik?
     </tei:p>
     <tei:p>
      - Sľubujem, urodzený pane.
     </tei:p>
     <tei:p>
      - A ostaneš?
     </tei:p>
     <tei:p>
      - Ostanem, urodzený pane!
     </tei:p>
     <tei:p>
      Pán Baláž si vykrútil fúziská a vstal. Prešiel sa po komnate, a   potom odrazu zastal pri Dominikovi. Bol takmer taký vysoký ako on.   Zastal a tvrdo mu pozrel do očí. Dominik ho ešte takého nevidel. V   tvári mu sedel neznámy, drsný, surový a studený výraz. Aj jeho reč   bola taká.
     </tei:p>
     <tei:p>
      - Tak teda, synak, počúvaj, čo ti poviem. Zachránil si mi život,   to je pravda. Potom si urobil vec, do ktorej ťa nič nebolo. Iný by   bol odvisol, ako odvisol tvoj pomocník. Tebe som daroval život. Teraz   si mi sľúbil, že nezradíš, lebo nechcem, aby sa takéto o mne vravelo.   Ale dal som sa na to, tak to musím skoncovať a skoncujem. My dvaja   sme vyrovnaní. Možno, že máš postranné úmysly, lebo si odvážny   chlapík. Ale nech. Teraz sme vyrovnaní. Nič ti nedlhujem, lebo som ti   daroval život tak, ako si ho zachoval ty mne. Ale to ti poviem,   neopováž sa mi do cesty vkročiť. Rád ťa mám, ale do karát sa mi   miešať nesmieš. Lebo nebude ani pre teba milosrdenstvo. Rozumel   si?
     </tei:p>
     <tei:p>
      Hej, keby tak nebol mal Dominik reťaze, bol by možno dal inú   odpoveď strašnému pánovi Sitna. Takto len prikývol a potíšku   povedal:
     </tei:p>
     <tei:p>
      - Rozumiem.
     </tei:p>
     <tei:p>
      - Teraz choď a majster Konrád ti sníme reťaze.
     </tei:p>
     <tei:p>
      Dominik sa obrátil a zabudnúc povedať slovo vďaky, zabudnúc   pozdraviť, vytackal sa z komnaty. Ani nevedel, ako sa dostal k   majstrovi, ani nevedel, ako mu ten sňal okovy, a aj vtedy, keď už   necítil ich studené objatie na ruke a nohe, nechápal ešte, čo sa to s   ním porobilo. Baláž bol strašný. Mal radšej odísť. Stratiť sa z očí   tohto hrozného človeka. Mohol by však potom sledovať Baláža, ako ho   bude môcť teraz, keď bude tu, v jeho bezprostrednej blízkosti? Nie.   Musí tu ostať. Striasol sa, akoby ho bol niekto vodou oblial. Potom   odišiel do izby, ktorú mu vyhradili.
     </tei:p>
     <tei:p>
      Baláž dlho stál a hľadel na dvere, ktorými odišiel Dominik. I jemu   bolo všelijako. Prismelý je tento chlap. Ale necítil sa mu byť dlžný.   Možno, že Dominik zasa pomýšľal na nejakú zradu. Ale nech. Uvidí.   Nechá ho tu. Ak sa pokúsi, nebude ho už nič viazať, aby sa mu   vypomstil.
     </tei:p>
     <tei:p>
      - Tak, tak, - hundral, keď sa pobral z komnaty, v ktorej sa   zhováral s Dominikom, - to bude lepšie, mŕtvi neprehovoria . . .
     </tei:p>
    </tei:div>
    <tei:div type="chapter">
     <tei:head>
      Potešenie pána Juraja Dóciho
     </tei:head>
     <tei:p>
      Nedobre privítal pán Tobiáš Žakýlsky tretiu dcérku, malú   Magdalénku, no tým radostnejšie privítal pán Juraj Dóci štvrté dieťa.   Radostnejšie, lebo ako pán Tobiáš, tak aj pán Juro mal tri dievčence,   ale ten štvrtý bol chlapec. A že bol tiež Juro ako otec, to vari ani   hovoriť netreba. Veľká to bývala radosť, keď dostalo panstvo potomka.   Keď bol tento potomok syn, bývala radosť dupľovaná. A že sa narodil   pánu Jurajovi synček Juro, to bola na Revišti radosť nad radosti. Pán   Juraj skákal ako malé dieťa. No tým viacej starostí mali ženy, aby   malého Jurka obslúžili. Lebo chlapča nesmelo ani muknúť. Hneď bol   krik. Pán Juro dával na neho pozor ako na vlastné oči.
     </tei:p>
     <tei:p>
      A keď Jurko dovŕšil rok a mal sa veselo k svetu, pán Dóci sa   rozhodol, že dá pocítiť radosť aj pánom susedom. Nuž tak začiatkom   jesene dal povolať všetkých pánov bratov zblízka i zďaleka na veľký   hon a na hostinu pri príležitosti prvého rôčika malého Jura. A tak sa   stalo, že ináč tichý hrad sa premenil na veľké mravenisko. Sluhovia,   zbrojnoši, panoši, slúžky, kuchári, sokoliari, psovodi, honci,   lesníci mali plné ruky práce, aby sa len každý ukázal, že veru je   hoden svojho miesta. Lebo v ten deň pred Michalom sa toľko panstva   navalilo, že ho sotva hrad mohol pojať. Pán Dóci zabudol na všetko.   Zabudol, aký je pán Tobiáš, i pán Melichar, i rodina pána Gábriša zo   Šášova. Povolal všetkých. A všetci prišli. Prišiel teda pán Gabriel   zo Šášova s malou, ale skvelou družinou, prišiel i hrubý a šedivý pán   Tobiáš zo Žakýla, prišiel pán Melichar Baláž so znamenitým sprievodom   ako dajaký malý kráľ, ďalej prišiel pán Paškaj z Vígľaša, aj pán   Pavel Bakoc až hen z Čabradu a mnohí iní. Dlho trvalo, kým si panstvo   všetko uložilo, kým ubytovali každého sluhu, kým i kone v stajniach   umiestnili. Jednako, všetko má koniec, nuž aj toto ho malo. Keď   prišiel večer, poschodili sa páni i panie vo veľkej komnate pre   hostí, kde pripravil pán Dóci skvelú hostinu. A túto už nevedela   sestra starej Agáty vytvoriť. Pán Juro doviedol kuchára z Trenčína a   ten potom už navaril, nasmažil a napiekol, že páni nevedeli premôcť   všetky tie maškrty dlho do noci. A že si pri tom aj z pohárikov dobre   poprihýnali, to ani hovoriť netreba, najmä keď vieme, že tam boli aj   naši známi, ktorých sme mali už viackrát šťastie vidieť pri takej   robote. Ale sa páni dobre držali a nebolo tu ani stopy po obyčajnej   škriepke, aká býva medzi ľuďmi, ktorí dôkladnejšie pozrú poháriku na   dno.
     </tei:p>
     <tei:p>
      Veronka bola celá splašená. Toľko panstva pokope ešte nevidela   nikdy v živote. Zadelili ju do kuchyne, kde rozkazoval privedený   kuchár, ktorý potreboval viacej sluhov a obsluhovačov ako skoro celá   hostina. Nuž sa Veronka mala čo obracať a ani minútku si nemohla   postáť. Jednako si našla čas, že tu i tam odskočila k oknu, keď   zazneli trúby, oznamujúce nových hostí. A keď tak vari už tretí raz   priskočila, musela odskočiť. Nie že by sa bol pán kuchár na ňu   obrýkol. To nie, ale naša Veronka uvidela známeho. Známeho sa netreba   ľakať, ale čo ak je takýmto známym pán Tobiáš Žakýlsky? A keď sa   Veronka dozvedela, že aj pán Melichar Baláž zo Sitna prišiel, to už z   kuchyne nevystrčila nos.
     </tei:p>
     <tei:p>
      Ale ktože si tu všímal drobné dievča, keď tu boli celé desiatky   ľudí? Žoldnieri, došlí sluhovia a slúžky veľkomožných žartovali a   vyprávali všeličo o svojich pánoch. Tak sa aj Veronka osmelila a   vyšla na druhý deň na dvor, mysliac si, že panstvo istotne ešte   sladko spí.
     </tei:p>
     <tei:p>
      Už bolo slniečko poriadne vysoko, keď zavrešťali trúby a hostia sa   vyrojili na dvor. Tam sa už tmolili honci v zelených čiapočkách,   psovodi v klobúčikoch s perami, sokoliari, sluhovia s koňmi, všetko   pripravené na pochod. A keď sa ozvali druhýkrát trúby, vyrazil tento   zástup k lesom pána Jura.
     </tei:p>
     <tei:p>
      Po celý celučičký deň sa ozývali lesy krikom a huriavkom. Psi   brechali, nastrašená zver kvičala, alebo smrteľne ranená šípom alebo   oštepom revala v posledných kŕčoch. Sluhovia, idúci za panstvom,   zbierali zabitú zver a nosili na hŕbu na miesto, kde stáli veľké ohne   a nad nimi nový kuchár v pare a vôni pripravoval posilnenie pre   panstvo. Nuž veselo bolo v tento deň, komu bolo veselo, lebo jesť a   piť bolo, i muzika sa našla. Panstvo sa zabávalo pod holým nebom do   temnej noci. Len vtedy, keď sa jesenný chlad začínal citeľne   prihovárať, počali sa páni zberať naspäť do hradu. Cestou sa zabával   každý po svojom. Pán Melichar s pánom Tobiášom šli medzi poslednými a   potichu sa zhovárali.
     </tei:p>
     <tei:p>
      - Videl si ju? - opytoval sa Melichar.
     </tei:p>
     <tei:p>
      - Nevidel, ale Tomáš ju videl.
     </tei:p>
     <tei:p>
      - Tak je tu. Kázal som, aby čakali v noci neďaleko hradu. Tomáš s   Jakubom už obstarajú ostatné.
     </tei:p>
     <tei:p>
      - A možno sa spoľahnúť na Jakuba? - opýtal sa Tobiáš.
     </tei:p>
     <tei:p>
      - Tak ako na tvojho Tomáša, - odvetil Melichar, mieriac na   Tobiášovho sluhu, ktorý poznal Veronku.
     </tei:p>
     <tei:p>
      - Tí dvaja to vykonajú, nemusíme mať obáv. Ráno vyrazíme medzi   prvými, nie? - hovoril pán Tobiáš.
     </tei:p>
     <tei:p>
      - Nie, ostaneme do poludnia, aby sme nevzbudili podozrenie. V   trme-vrme sotva kto si spomenie na dievča.
     </tei:p>
     <tei:p>
      - Dobre, ako mieniš. Mne je všetko jedno, - prisviedčal   Tobiáš.
     </tei:p>
     <tei:p>
      Potom sa vmiešali medzi ostatných. Už bola temná noc, keď sa   spoločnosť vrátila na hrad. Nik sa už neschádzal, lebo po celodennom   trmácaní každý bol ustatý. Všetko sa odobralo na odpočinok do svojich   izieb. Jednako panoval na dvore do neskorej noci hluk, krik, ruch a   šum. Dvorská čeľaď pripravovala kočiare, umývala a opravovala, aby   bolo ráno všetko pripravené na cestu a aby sa s tým panstvo nemuselo   zdržovať.
     </tei:p>
     <tei:p>
      Veronku pominul všetok strach a obavy. Nik si ju nevšímal. Medzi   sluhami pána Tobiáša nevidela nikoho známeho. Sluhov pána Melichara   ani nepoznala. Pobehovala po dvore sem i ta, ako to potreba   vyžadovala. Bol už neskorý večer, keď sa väčšina panstva pobrala po   poľovačke na odpočinok. Veronka bežala ešte do kuchyne, keď ju odrazu   niekto osloví:
     </tei:p>
     <tei:p>
      - Hej, dievča, kde máte studňu, chceli by sme kone napojiť. Na   dvore sa k studni nedostaneme ani do rána a časne rušiame.
     </tei:p>
     <tei:p>
      Veronka ochotne vysvetľovala.
     </tei:p>
     <tei:p>
      - Obíďte hrad a dajte sa uličkou napravo.
     </tei:p>
     <tei:p>
      - Dohroma, je tma ako v rohu, poď a ukáž, skorej trafíme.
     </tei:p>
     <tei:p>
      Veronka ochotne pobehla, aby sluhov zaviedla k studni.
     </tei:p>
     <tei:p>
      Vyšli vrátami, v ktorých sa hmýrilo plno čeľade. Prešli niekoľko   krokov od hradu, potom zabočili vpravo. Cesta bola voľná, nikoho   nebolo na okolí. Veronka zastala, lebo teraz už nemohli sluhovia   poblúdiť:
     </tei:p>
     <tei:p>
      - Choďte rovno, teraz už trafíte. - A zvrtla sa, aby pobehla   naspäť.
     </tei:p>
     <tei:p>
      No nepobehla. Ako sa obrátila, zdrapilo ju dvoje-troje rúk a skôr   než mohla vykríknuť, zapchala jej široká dlaň ústa. V strachu a hrôze   stratila všetku silu a vzdor. Len ako v podvedomí cítila, že ju ktosi   vydvihol na koňa a v nasledovnom okamihu už ten na koni uháňal preč   od hradu. A keď sa vzdialili a prišli na hradskú, zbadala, že nejde   sám, že idú dvaja-traja. Potom jej omotali handrou hlavu, aby   nekričala. No nie nadlho, lebo kdesi neďaleko stál kočiar, do ktorého   ju vsotili. Kočiar sa rozbehol a preľaknutá a zhrozená Veronka ani   nemukla. V kútiku schúlená a splašená čakala, čo sa stane. Ani plakať   jej nedalo. Len sa triasla strachom v očakávaní, kam ju vezú a kto ju   vezie.
     </tei:p>
     <tei:p>
      Kočiar dlho hrkotal po hrboľatej ceste. Veronka sa musela dobre   držať, aby ju nárazy nezhodili zo sedadla. Kočiar sa kymácal, akoby   plával po rozbúrenej vode. Nebolo počuť ani hláska, iba údery kopýt o   tvrdú cestu a hlučný rachot kolies. Po hodnej chvíli kočiar spomalil   jazdu. Veronka cítila, že stúpajú. Kočiar ide do kopca. Cítila, že sa   schladilo. Nebodaj okolo je les. Že by ju na Sitno viezli? Ani sama   nevedela, ako jej na um zišla táto myšlienka. Ale nevedela sa jej   striasť. Mátožila ju ako príšera. Za ňou prišli všetky strašné   chvíle, ktoré strávila na novom Sitnianskom hrade. V hrôze a strašnom   očakávaní dala sa Veronka do usedavého plaču. Plakala, nariekala, ale   sotva ju niekto počul, lebo kolesá kočiara nadskakovali na hrboľatej   pôde lesa a kone ťažko oddychovali. Tu i tam zahvižďal bič,   poháňajúci kone k rezkejšiemu kroku.
     </tei:p>
     <tei:p>
      Odrazu sa zastavili.
     </tei:p>
     <tei:p>
      Dvierka kočiara sa otvorili a dve ruky sa vovliekli, aby ju   vytiahli. Protivila sa Veronka, držala sa, ako vládala, ale čo zmôže   slabé dievča proti štyrom chlapským rukám? Vytiahli ju a rýchlo   vyniesli niekam hore schodmi. Ešte cítila v plači, ako vrzli dvere, a   potom sa za ňou zatvorili. Iné si v prvej chvíli nemohla   uvedomiť.
     </tei:p>
     <tei:p>
      Bola zas zavretá ...
     </tei:p>
     <tei:p>
      Nevedel Dominik, čo sa toho večera odohralo len niekoľko krokov od   hradu. Nemohol to vedieť, lebo sa ani vo sne nenazdal, že by tam   Veronka mohla byť. A práve preto, že ho pán Melichar vzal so sebou,   bol uistený, že sa tu nič nedobré nestane. Ak by šlo o dievča,   istotne by to pán Baláž robil bez jeho vedomia. Preto si nevšímal   nikoho a ničoho. Dlhé väzenie ho naučilo novému životu. Osmutnel a   zvážnel. Keď ostatní žoldnieri žartovali a zbojstvá stvárali, Dominik   stál bokom a len hľadel na to všetko. V duchu bol veľmi ďaleko. Veľa   panstva sa tu zišlo. Ktovie, akí sú. Ktovie, či ich je polovička nie   taká ako Baláž. Ktovie, aké tajomstvo skrýva i tento hrad. Možno aj   tento živí v múroch takú tragédiu, akú sa strojil vykonať Melichar   Baláž. Nevedel sa Dominik vrátiť do svojej dávnej kože. Len dumal a   nevšímal si nikoho a ničoho. A mal si všímať. Istotne by sa bol   dozvedel o Veronke. Ba možno by ju bol medzi dievčatami uvidel a   povedal, čo jej hrozí, že je nie bezpečná ani chvíľku, lebo hrozný   Sitna pán je odhodlaný stoj čo stoj vykonať svoj strašný čin.
     </tei:p>
     <tei:p>
      Tak prežil Dominik aj hostinu a tak prežil aj druhého dňa   poľovačku. Keď sa večer vrátil, opatril koňa a odobral sa na   odpočinok. Nespal, len oči privrel a počúval hurhaj, ktorý robili   sluhovia, chystajúci povozy na cestu. Dávno už všetko zatíchlo, keď   sen sadol na jeho oči. Zato tak tvrdo zaspal, že keď sa prvé zore   začali zapaľovať a hradný dvor znovu začal ožívať, prebudil sa ako   opitý. Nevstával, rozkaz je, že pôjdu len k poludniu. Nemusel. Hovel   si teda a vstal posledný. Panstvo už sadalo do kočiarov. Kone hrabali   kopytami. Hradný pán každého odprevádzal až po bránu. Trubač na   hradnej veži za každým dlho vytruboval, kým nezmizol kočiar v prachu   na hradskej pri Hrone. Dominik sa motal po dvore, ba zašiel i bokom k   studni neďaleko hradu, kde sluhovia pána Tobiáša práve napájali   kone.
     </tei:p>
     <tei:p>
      Ako tak ide, zrazu sa mu v prachu čosi zablyští. Pozrie lepšie a   vidí tenkú retiazočku a na nej malý medailónik. Zodvihol ho a   pozeral. Iste bude niekoho z panstva. Ale kto by bol tadeto chodil?   Jednako ho vzal a vracal sa pomaly, že ho odovzdá niektorému sluhovi   alebo sestre starej Agáty, ktorú trochu poznal.
     </tei:p>
     <tei:p>
      Plietol sa medzi sluhami, hľadajúc niektorého, ktorý by bol mal   farby pána Dóciho. A ako tak stojí a hľadí na ľudí, zazrel odrazu   starú kuchárku hradného pána. Hybko sa pobral za ňou, že jej dá   retiazku, lebo sluhovia sú všelijakí, mohol by hociktorý retiazku   schovať a nedať ju. Keď bol neďaleko nej, zvolal:
     </tei:p>
     <tei:p>
      - Hej, tetka Agáta!
     </tei:p>
     <tei:p>
      Starká sa obzrela a vidiac, že to na ňu volá, odvetila s   úsmevom:
     </tei:p>
     <tei:p>
      - Nie som Agáta, ja som Zuzana. To sestra sa volá Agáta.
     </tei:p>
     <tei:p>
      - Poznám ju trochu a viem aj to, že tu má sestru, nuž vás poznávam   a zavolal som na vás jej menom.
     </tei:p>
     <tei:p>
      - A čože by si rád, synak? - opytovala sa Dominika.
     </tei:p>
     <tei:p>
      - Ale nič takého, neďaleko hradu som našiel túto retiazku s   medailónikom, ak ju, reku, niekto z panstva stratil, aby ste   odovzdali. Sluhom aby človek neveril, vy iste odovzdáte.
     </tei:p>
     <tei:p>
      - Odovzdám, synku, odovzdám, prečo nie. Ukáž. Možno to niektorá z   našich panien stratila.
     </tei:p>
     <tei:p>
      Dominik jej podal retiazku. Starká ju vzala a pozerala. A čím viac   a dôkladnejšie prezerala, tým sa jej tvár vyjasnievala. Poznávala   retiazku.
     </tei:p>
     <tei:p>
      - Viete už, koho je? - opýtal sa Dominik.
     </tei:p>
     <tei:p>
      - Viem, Veronkina, jednej z dievčat, ktoré obsluhujú hradné   panny.
     </tei:p>
     <tei:p>
      - Veronkina? - začudoval sa Dominik. Veroniek bolo na svete mnoho,   jednako vo svojom položení zaujímal sa o každú tohto mena.
     </tei:p>
     <tei:p>
      - Veronka, hovoríte, a to dievča tu slúži?
     </tei:p>
     <tei:p>
      - Veď hovorím, že pri hradných pannách.
     </tei:p>
     <tei:p>
      - A dávno je tu? - vyzvedal sa Dominik. .
     </tei:p>
     <tei:p>
      - Dávno, asi rok, alebo viac.
     </tei:p>
     <tei:p>
      - Rok? - hľadal v pamäti Dominik a počítal, koľko mohlo uplynúť od   toho času, čo odovzdal Veronku do rúk Bonifáca. Vtom sa uderil do   čela. Že na to neprišiel! Veď sa môže celkom ľahko dozvedieť od deda   Bonifáca, kde je dievča. Láme si hlavu už niekoľko dní, a na to   neprišiel. Len či ešte žije, hútal, stojac pred Zuzanou. Musí sa   vybrať hneď k nemu. I teraz by mohol odbočiť, keby sa dalo, a   Melichar by to ani nezbadal. A keby aj, povie, príbuzného navštívil,   a bude. Musí bezodkladne zájsť k Bonifácovi.
     </tei:p>
     <tei:p>
      - Poznáš ju vari? - spytovala sa Zuza, vidiac prekvapenie na   Dominikovej tvári.
     </tei:p>
     <tei:p>
      - Neviem, či to ona. Ale ak hovoríte, že pred rokom prišla, tak by   to aj ona mohla byť. Nemohli by ste mi ju ukázať?
     </tei:p>
     <tei:p>
      - Sotva to bude teraz možné. Panny ešte spia a bude ich musieť   obslúžiť, keď vstanú. Ale vari okolo obeda. Kedy idete?
     </tei:p>
     <tei:p>
      - Onedlho vyrazíme.
     </tei:p>
     <tei:p>
      - Hm, škoda. Ale počkaj, ak budem môcť, pošlem ju. Počkaj tu.
     </tei:p>
     <tei:p>
      Stál Dominik, stál a čakal. Ale Zuza sa neukazovala. Keď už chcel   nechať čakanie, zjavila sa, ale len úchytkom povedala:
     </tei:p>
     <tei:p>
      - Aké ti meno?
     </tei:p>
     <tei:p>
      Ďalej sa už nemohli zhovárať, lebo zavrešťala trúba, zvolávajúca   družinu pána Melichara. Dominik odbehol, aby osedlal koňa a bol   pohotový. Upokojil sa trochu, keď pripúšťal, že je Veronka tu.   Istejšie je tu ako niekde v poddanskom domci. Tu si pán Melichar   nebude trúfať. Ale k Bonifácovi sa musí dostať, aby mal istotu.
     </tei:p>
     <tei:p>
      Keď vybehol na dvor, pripravený na cestu, pribehol k nemu sluha s   odkazom, aby sa hneď pobral k pánu Melicharovi. Dominik zoskočil z   koňa a šiel za sluhom. V komnate sedel pán Baláž pri raňajkách,   pripravený na cestu. Keď vošli, obrátil sa k Dominikovi:
     </tei:p>
     <tei:p>
      - Dominik, musíš hore k Šášovu a odovzdáš tento list pánovi.   Zabudol som mu niečo povedať a nemám času po ceste sa zabávať.   Vyberieš sa hneď a potom rovno na Sitno. Rozumieš?
     </tei:p>
     <tei:p>
      - Prosím, urodzený pane. - Vzal podávaný list a pobral sa bez   slova von. Najradšej by bol pána Baláža pobozkal a vyobjímal.   Tentoraz mu znamenite zahral do nôty. Cestou zo Šášova sa môže   zastaviť u Bonifáca. Je to na skok. Poponáhľal sa, aby sa nezdržal a   navštívil pustovníka. Schoval list do kapsy, pripravenej na sedle, a   vyskočil na koňa. Vyšiel z dvora, a keď sa dostal na voľnú cestu, dal   sa do letu ako vták hore proti prúdu Hrona k Šášovu.
     </tei:p>
     <tei:p>
      Nezabavil sa tam dlho. Odovzdal list, a keďže nemal naložené   čakať, dal sa úctive spýtať pána Dóciho, či má čakať odpoveď. Pán   Dóci prešiel zrakom po liste a pokýval hlavou, že nie. Zobral sa teda   Dominik bez meškania ďalej. Nezišiel na cestu, ale pustil sa krížom k   Hudcovmu vrchu. Príjemne sa mu išlo cez lesy. Cesta bola ako pestrý   koberec, mäkká a vykladaná farbami. Les bol vidnejší a lístie pršalo   ako krásny červený dážď. Dominik bol v dobrej nálade. Len aby bol   Bonifác doma, tak je všetko v poriadku. Ak je Veronka u Dóciho,   vystúpi bez odkladu zo služby pána Melichara a ponúkne sa aj on pánu   Jurovi. Keď bude mať dievča na očiach, neublíži mu ani sto   Melicharov. Cesty mu rýchlo ubúdalo a ani nezbadal, že už musí   odbočiť na úzky chodník, ktorý viedol pod Hudcov vrch. Ťapkal koníka   po krku a hvízdal si veselé pesničky. Keď išiel okolo mladého   smrečka, odlomil halúzku a dal si ju za širáčik vedľa jastrabieho   pierka. Keď došiel na miesto, kde mu prichodilo ísť do vrchu, zliezol   z koňa a dal sa pešky na kopec. Koníka viedol za sebou.
     </tei:p>
     <tei:p>
      Konečne sa zjavila čistinka, na ktorej stála Bonifácova chyžka.   Dominik nevedel, či je Bonifác doma, alebo nie, no dal sa volať:
     </tei:p>
     <tei:p>
      - Otec Bonifác! Otec Bonifác!
     </tei:p>
     <tei:p>
      Bonifác bol naozaj doma. Vyšiel z chyžky a zahľadel sa na   príchodiaceho. Hneď ho poznal. Veselo mu kývol na pozdrav a vyšiel mu   v ústrety.
     </tei:p>
     <tei:p>
      - Vitaj, Dominik, vitaj! To je vzácny hosť u Bonifáca! Už som si   myslel, že si na mňa zabudol!
     </tei:p>
     <tei:p>
      - Nezabudol, otče, nezabudol, ale veľa nechýbalo, a nebol by som   nikdy prišiel.
     </tei:p>
     <tei:p>
      - Viem, Dominik, viem. Veď ja len tak. V takej službe, akú máš,   musí byť človek aj na takú plácu prichystaný. Ale poď a sadni si.   Prinesiem ti niečo na občerstvenie.
     </tei:p>
     <tei:p>
      - Ak máte, otče, prosím, lebo som od rána nemal nič v ústach.
     </tei:p>
     <tei:p>
      Bonifác sa o chvíľu vrátil s džbánikom mlieka a so syrom. I medu   priniesol a trochu ovocia.
     </tei:p>
     <tei:p>
      - Poži v dobrom zdraví, Dominik.
     </tei:p>
     <tei:p>
      Dominik sa dal s chuťou do jedla. Keď pojedol, obrátil sa k nemu   Bonifác:
     </tei:p>
     <tei:p>
      - Odkiaľ ideš?
     </tei:p>
     <tei:p>
      - Zo Šášova. Vlastne z Revišťa.
     </tei:p>
     <tei:p>
      - A čože tam? - vyzvedal sa Bonifác.
     </tei:p>
     <tei:p>
      - Slávnosť veľká a hon. Veď viete, že pán Juro oslavoval prvý rok   svojho synka, malého Jurka.
     </tei:p>
     <tei:p>
      Bonifác pokyvoval hlavou.
     </tei:p>
     <tei:p>
      - Bol si s Veronkou? - opýtal sa náhle.
     </tei:p>
     <tei:p>
      Dominik prestal žuť. Pozrel na Bonifáca a opýtal sa teraz už bez   pochýb:
     </tei:p>
     <tei:p>
      - Teda ona to tam?
     </tei:p>
     <tei:p>
      - Ako vieš?
     </tei:p>
     <tei:p>
      - Sestra starej Agáty zo Žakýla vravela, ale Veronku som nevidel.   To viete, v takej trme-vrme to ani nebolo možné. Iste malo chúďa plné   ruky práce.
     </tei:p>
     <tei:p>
      - Tam je. A dobre jej bude pod ochranou u pani Dócičky.
     </tei:p>
     <tei:p>
      - Povedali ste, čo bolo s ňou?
     </tei:p>
     <tei:p>
      - Nikomu. I dievčaťu som zakázal. Najlepšie, keď sa nič nedostane   na svetlo, lebo vieš, za chýrom by jej ľahko na stopu prišli.
     </tei:p>
     <tei:p>
      - Znamenite, otec Bonifác, znamenite. Vidíte, že ste to lepšie   vyhútali, než by som bol ja.
     </tei:p>
     <tei:p>
      - A čo bolo s tebou? Vraj ťa zatvorili?
     </tei:p>
     <tei:p>
      - Zatvorili, len čo som sa od vás vrátil. Toho chudáka, čo mi   pomohol, dali hneď obesiť a veľa nechýbalo ani mne.
     </tei:p>
     <tei:p>
      Potom sa dal Bonifác rozprávať o všetkom, čo sa s ním dialo.
     </tei:p>
     <tei:p>
      - Takí sú títo ľudia. Ale čo zmôžeš proti nim? U nich sa pravdy   nedočkáš.
     </tei:p>
     <tei:p>
      - Nie veru, pre nich je len toto pravda, - uderil Dominik na   meč.
     </tei:p>
     <tei:p>
      - Slabí sme proti nim.
     </tei:p>
     <tei:p>
      - Čoby sme boli? Nie sme. Keby tí, čo žijú v dedinách a posluhujú,   raz povstali, čo by proti nám zmohli? Ako voda by sme spláchli hrádky   zo skál.
     </tei:p>
     <tei:p>
      - Smelec si, Dominik, a smelo hovoríš. Daj si pozor!
     </tei:p>
     <tei:p>
      - Dám, otče . . . Tak si hútam, nechám službu na Sitne a pôjdem   k Dócimu na Revište. Na Sitne mi vždy krv kypí a mohla by raz tak   skypieť, že by som si neovládol ruku a zaplatil pekelnému   sitnianskemu pánovi za všetko.
     </tei:p>
     <tei:p>
      - Pravdu máš, lepšie urobíš. Na Revišti ti bude lepšie.
     </tei:p>
     <tei:p>
      - No, dobre sa mávajte, otče, pôjdem, - vstal Dominik a zberal sa   odísť. Aj Bonifác vstal.
     </tei:p>
     <tei:p>
      - Choď v pokoji, synak, a keď ťa bude cesta viesť okolo, nezabudni   na starého Bonifáca. Zastav sa!
     </tei:p>
     <tei:p>
      - Nezabudnem, rád sa zastavím.
     </tei:p>
     <tei:p>
      Starý Bonifác ho odprevadil až dolu, kde stál Dominikov koník. Tam   sa rozlúčil.
     </tei:p>
     <tei:p>
      Dominik vysadol na koňa a pomaly schádzal strmou cestou. Trochu sa   upokojil. Len keď si zmyslel na Baláža, vrela mu krv, že päste   zatínal. Pevne sa rozhodol, že odíde zo Sitna. Baláž má pravdu, sú   vyrovnaní. No ak si myslí, že by Dominik išiel na smrť ako baran, tak   sa veľmi mýli. Má on ešte mocnú ruku, akú sitniansky pán nemá.
     </tei:p>
     <tei:p>
      Vyšiel z lesov. V diaľke zazrel Sitno. Zastal. Zdvihol veľkú päsť   a pohrozil. Pohrozil smerom k Sitnu.
     </tei:p>
     <tei:p>
      Hej, nebol by sa spokojne díval Melichar Baláž na Dominika. Bolo   by ho poriadne zmrazilo.
     </tei:p>
     <tei:p>
      Dominik ešte chvíľu stál, akoby rozmýšľal, či ísť, alebo nie.   Potom sa rozhodol. Popohnal koníka, ktorý sa pomaly rozbehol.
     </tei:p>
    </tei:div>
    <tei:div type="chapter">
     <tei:head>
      Radosť majstra Cuculiho a spokojný   pán Melichar
     </tei:head>
     <tei:p>
      Veselo bolo na Sitnianskom hrade pána Melichara, keď došiel   Dominik. Už zďaleka bolo počuť muziku a výskot. Dominik najprv postál   a potom popchol koníka k rýchlejšiemu kroku. Čo sa to len zasa robí?   Možno pán Melichar má dobrú náladu a zabáva sa s kamarátmi. Iste   tečie víno, poháre štrngocú a sebechlebskí muzikanti vyhrávajú   sitnianskemu pánovi.
     </tei:p>
     <tei:p>
      Dominikova dobrá nálada, v akej sa pobral k Sitnu, sa strácala na   každom kroku. Jednako pohýnal koníka.
     </tei:p>
     <tei:p>
      Konečne došiel pred bránu. Zavolal na strážcu a povedal, kto je. O   malú chvíľu už vchádzal po spustenom moste do hradu.
     </tei:p>
     <tei:p>
      - Čo sa robí tamhore? - opýtal sa strážcu.
     </tei:p>
     <tei:p>
      - Veselo je. Oslavujú dostavanie hradu. Majster Cuculi dnes   skončil posledné práce, nuž sa veselia.
     </tei:p>
     <tei:p>
      - Iné nič nové?
     </tei:p>
     <tei:p>
      - Nič, kompánia je celá pohromade. Všetko sa veselí, len takýto   človek aby bdel a len prehltoval a aspoň myšlienkou sa zabával.   Dohroma, radšej by som bol tamhore ako tu.
     </tei:p>
     <tei:p>
      - Čo budeš robiť, braček? Ty si strážca, a hore sa zabávajú páni.   No, dobrú noc, - zaželal mu Dominik a odchodil. Bol už ustatý a   utrmácaný cestou. Koňa zaviedol do stajne a ohlásil sluhovi, aby   oznámil jeho príchod pánu Melicharovi.
     </tei:p>
     <tei:p>
      - Teda zo Šášova ideš?
     </tei:p>
     <tei:p>
      - Hej, - prisviedčal Dominik, - prečo?
     </tei:p>
     <tei:p>
      - Musel si pomaly ísť, lebo pán Gabriel došiel dobrú hodinu pred   tebou. Po takom čine ani by si nemal oznamovať svoj príchod.
     </tei:p>
     <tei:p>
      - Nerozkázali mi ponáhľať sa, - zahovoril Dominik, - šiel som len   krokom, akosi som sa dobre necítil.
     </tei:p>
     <tei:p>
      - Tak ohlásim, že si prišiel.
     </tei:p>
     <tei:p>
      - Ohlás, ja sa idem uložiť.
     </tei:p>
     <tei:p>
      Ale sa neuložil, lebo len čo došiel do izby, už bol sluha   naspäť.
     </tei:p>
     <tei:p>
      - Máš sa ustanoviť hore, a to hneď.
     </tei:p>
     <tei:p>
      - Keď hneď, tak hneď, - hundral Dominik. Upravil si odev, obuv a   pobral sa pomaly do siene, kde sa zabávali páni.
     </tei:p>
     <tei:p>
      V sieni bolo dínom-dánom. Veselil sa pán Sitna, veselili sa jeho   hostia. Víno a medovina tiekli ako voda. Chýreční sebechlebskí hudci   vyhrávali, že sa im skoro struny potrhať išli. Ruky už tŕpnuť   začínali, ale Melichar Baláž mal dobrú vôľu a znovu a znovu   rozkazoval. Hrali teda hudci do úmoru. Dobre už poznali sitnianskeho   pána. Vedeli, že ak vydržia, prinesú si domov peňazí, čo im na desať   rokov bude dosť. Ale dobre vedeli i to, že ak nevydržia, môžu   odvisnúť na najbližšom strome ako zrelé hrušky. Preto milí hudci   hrali a hrali. Hrali o život a o smrť.
     </tei:p>
     <tei:p>
      A keď hudci vyhrávali, nemohli byť inakší ani hostia. Spievali a   tancovali, hajduchovali po izbe. Zavše jeden alebo druhý vytrhol   pištoľ a tresol do povaly alebo von otvoreným oblokom. Cimbalistovi   až vlasy dupkom vstávali od strachu. Ale hostia sitnianskeho pána   nedali nič na to. Strieľali o milých päť a pán Melichar hádzal poháre   o steny, že sa rozsypali na tisíce kusov. Čože jemu! Ľahko prišlo,   ľahko odišlo.
     </tei:p>
     <tei:p>
      Do tohto klbka vošiel Dominik. Keď ho hradný pán zbadal, posadil   ho naproti sebe. Hostia sa málo starali o príchodiaceho, zabávali sa   každý po svojom. Dominik si sadol a zvedavo očakával, čo mu chce pán   Melichar.
     </tei:p>
     <tei:p>
      - Sadni, Dominik, a tu máš pohár, upi si! - ponúkal ho.
     </tei:p>
     <tei:p>
      Dominik sa nedal dvakrát ponúkať. Upil si, lebo bol smädný.
     </tei:p>
     <tei:p>
      - Vidíš, Dominik, ako je veselo. Veselo, lebo vieš, čo je . .   .
     </tei:p>
     <tei:p>
      Dominik len prikyvoval. Do srdca sa mu začala vkrádať   nedôvera.
     </tei:p>
     <tei:p>
      - Tu majster Cuculi dokončil robotu. Posledný kameň položili,   posledný murár už opustil hrad. Hej, Dominik, veľká vec, lebo je to   hrad nad hradmi. Len keby si mi to nebol spravil, - začal spomínať   staré hriechy.
     </tei:p>
     <tei:p>
      Dominik zbystril sluch. Pozor. Melichar má niečo za lubom. Možno   nedodrží slovo a pomstí sa mu za všetko. Treba byť pripravený.   Dominik ohmatal meč a skúsil nenápadne, či ľahko vychodí z pošvy.   Melichar si nič nevšimol. Rozprával ďalej:
     </tei:p>
     <tei:p>
      - Nemal si mi to urobiť, Dominik, nemal . . .
     </tei:p>
     <tei:p>
      - Nedá sa nič napraviť, urodzený pane. Najlepšie bude na vec   zabudnúť, - vravel Dominik.
     </tei:p>
     <tei:p>
      - Hej, ale tuto majster nedá. Dievča musíme mať, Dominik ...
     </tei:p>
     <tei:p>
      - Nechajte to, urodzený pane, - prehováral ho Dominik, ale cítil,   ako sa v ňom prebúdza divý vzdor.
     </tei:p>
     <tei:p>
      - Nenechám, Dominik, nenechám, lebo hrad musí byť nad hrady, vieš?   A dievča budem mať. Budem, lebo viem, kde sa skrýva.
     </tei:p>
     <tei:p>
      Dominikovi udrela krv do tváre, nahol sa k Balážovi a zasyčal   jedovato, nevediac odpor a jed udusiť:
     </tei:p>
     <tei:p>
      - Tak si ju vezmite, urodzený pane, ak môžete . . .!
     </tei:p>
     <tei:p>
      Baláž nezdivel. Zasmial sa. Zasmial sa chutne, že sa všetci hostia   tým smerom obzreli. No keď videli, že sa Baláž iba smeje, zabávali sa   ďalej. Dominik hľadel na neho hrozným okom, nevediac, či v   nasledovnej minútke nevyskočí a neovalí Baláža mečom po hlave.
     </tei:p>
     <tei:p>
      No ten sa odrazu prestal smiať a zvážnel. Pozrel pevne do   Dominikovej tváre a povedal potichu:
     </tei:p>
     <tei:p>
      - Už som si ju vzal. Už ju mám! Majster skončil všetko, skoncuje   aj túto vec. Veža je hotová a miestnosť pripravená, lebo hrad musí   byť nad hrady, Dominik. Tak a teraz môžeš ísť. Len nezabudni, čo som   ti povedal. Stromov okolo Sitna dosť.
     </tei:p>
     <tei:p>
      Dominik ani nevedel, ako sa vytackal zo siene. Teda predsa dostal   Veronku! Raz ju vydrapil z veže, a teraz jej zasa hrozí ten strašný   osud. Nešťastné dievča, nešťastná povera! A že sa jej Baláž drží!   Pravda, pre zbojnícke kúsky potrebuje pevný hrad. Ktovie, či je na   tom niečo pravdy, že keď sa do základov veže zamuruje deva, bude hrad   nedobytný. Ale čo robiť? Kde je Veronka? Či je už dokonca nie v   múroch? Dominik cítil, ako mu vlasy hrôzou vstávajú. Počkať, chytal   si hlavu, len chladno a triezvo rozmýšľať. Musí vyzvedieť, kde je   nešťastné dievča.
     </tei:p>
     <tei:p>
      Prešiel chodbou a dostal sa na dvor. Naproti bola sieň pre   žoldnierov a sluhov. Aj tí sa zabávali. Pozrie k nim. Azda sa tu   niečo dozvie. Tu bolo tiež veselo. Krikom privítali Dominika. Ale   Dominik bol len nasilu veselý. Tuho rozmýšľal. Tí, ktorí boli s ním   na Revišti, nepriviedli nikoho, lebo sa vrátili po vidne. Ak to   vykonal niektorý z týchto, tak to bolo nocou. A isto niekto z tých,   čo ostali na hrade. Začal si ich obzerať jedného po druhom. Nezdal sa   mu ani jeden. Až prišiel na Jakuba. Sedel v kúte a už driemal.   „Istotne je ustatý, hútal Dominik.
     </tei:p>
     <tei:p>
      - Hej, Jakub, nedriem, - zavolal na neho Dominik. - Čože si sa   nevyspal?
     </tei:p>
     <tei:p>
      - Nedrichmal som ako ty, - zavrčal Jakub, - celú noc.
     </tei:p>
     <tei:p>
      Dominik si prisadol. Vzal krčah a pritisol k ústam Jakuba. Jakub   sa napil. Potom driemal ďalej. Dominik mu nedal pokoja:
     </tei:p>
     <tei:p>
      - Počuj, Jakub, dobre ste priviezli dievča?
     </tei:p>
     <tei:p>
      - Čo ťa doň? - odvrkol Jakub.
     </tei:p>
     <tei:p>
      - Ja nič, len hore je akýsi ruch, že je nie tu.
     </tei:p>
     <tei:p>
      - Netáraj, kamarát, sám som ju zamkýnal do prvej veže.
     </tei:p>
     <tei:p>
      - Iba ak tak, keď si ju sám, tak je to len poplach.
     </tei:p>
     <tei:p>
      Dominik sa pohrúžil do novej beznádeje. Teda je to pravda. Veronka   je tu. Dominik sa rozhodol. Nesmie meškať ani chvíľku. Pozrie sa do   veže. Nenápadne sa vytratil a prebehol dvorom. Vybehol do veže. Nikde   nenaďabil na strážcu. Melichar si bol istý. „Teraz len zistiť, v   ktorej kobke je, hútal Dominik. Prišiel k prvým dverám. Tíško   zaklopal na ne. Neozval sa nik. Zaklopal druhýkrát a starostlivo   počúval. Nik. Prešiel ďalej. Zaklopal. Ani tam nik. Tak prešiel   troje, štvoro dverí.
     </tei:p>
     <tei:p>
      Ale keď zaklopal na piate, ozval sa vnútri slabý šramot.
     </tei:p>
     <tei:p>
      - Veronka, - zašepotal do kľúčovej dierky.
     </tei:p>
     <tei:p>
      - Kto tam? - bolo počuť bojazlivý hlások.
     </tei:p>
     <tei:p>
      - Ty si?
     </tei:p>
     <tei:p>
      - Ja.
     </tei:p>
     <tei:p>
      - Neboj sa! Prídem hneď. Priprav sa na odchod!
     </tei:p>
     <tei:p>
      Potom odbehol ako šialený. Ako sa dostať ku kľúčom? Kde sú? Zbehol   ako vo sne ku kľučiarovi. Ten oblečený spal. Prebudil sa na   šramot:
     </tei:p>
     <tei:p>
      - Kto tu?
     </tei:p>
     <tei:p>
      - Ja, Dominik. Ty máš kľúče od vežových kobiek v prvej veži?
     </tei:p>
     <tei:p>
      - Mám, len od jedných má hradný pán. A čo chceš? - opýtal sa   ospanlivým hlasom.
     </tei:p>
     <tei:p>
      - Nič, - odvetil Dominik a už aj bol vonku.
     </tei:p>
     <tei:p>
      - Chumaj, - zahundral kľučiar, - len čo človeka podaromnici   búri.
     </tei:p>
     <tei:p>
      Dominik zastal. Rozmýšľal. Ako sa dostať k Balážovi? Dal sa   vykračovať po schodoch. Z veľkej siene sa ešte ozýval hurhaj, spev,   smiech a streľba. Dominik opatrne nazrel do nej. „Dohroma,   zahundral, Baláža v nej nebolo. Obrátil sa na prvého sluhu, ktorého   stretol:
     </tei:p>
     <tei:p>
      - Kde je pán?
     </tei:p>
     <tei:p>
      - A čo ja viem, možno šiel už spať, - odvrkol.
     </tei:p>
     <tei:p>
      Dominik sa pobral v tie strany, kde mal Baláž svoje komnaty.   Chodba bola temná. Z jedných dverí prebíjal sa bojazlivý svit.   Dominik sa potíšku prikradol k dverám. Ale nestačil nazrieť, keď   odrazu z nich vyšiel Cuculi. Dominik ho hneď spoznal. Privrel dvere a   šiel chodbou. Dominikovi čosi šepotalo, aby šiel za ním. Pobral sa   teda obďaleč. Cuculi zamieril k prvej veži. Dominik už nerozmýšľal.   Všetko sa v ňom vzbúrilo. Nerozmýšľal, či Cuculi ide k veži, či má   kľúče on, alebo Baláž, vyskočil a jedným-dvoma skokmi ho dohonil.   Jeden úder päsťou, Cuculi sa zatackal a spadol. Dominik sa sklonil k   nemu. Iste ho len omráčil. Mal by ho dobiť. Ale nezašpiní si ruky   týmto lotrom. Prekutal mu vrecká. V jednom našiel kľúč. Vzal ho a   vybehol do veže. Nájsť dvere, otvoriť ich a vyviesť Veronku bolo   dielom niekoľkých okamihov. Keď sa ocitol na dvore, začal rozmýšľať,   kde a kam. K hlavným vrátam nebude môcť, tam je stráž. Ale počkaj! Na   severnej strane sú múry nižšie a je tam ešte lešenie. Rýchlo   vykročil. Skutočne. Lešenie tam bolo.
     </tei:p>
     <tei:p>
      - Poď, nešťastné decko, - hovoril potichu, - lebo ak nás chytia,   obom nám je beda.
     </tei:p>
     <tei:p>
      Veronka robila ako stroj, čo jej Dominik kázal. Liezla na lešenie.   O malú chvíľku stáli na pevnej zemi.
     </tei:p>
     <tei:p>
      Boli na slobode.
     </tei:p>
     <tei:p>
      Hej, ale zo Sitna bol len jediný východ, a ten bol zatarasený   hradom. Dominik vedel, že budú musieť hľadať nocou nejakú cestu,   ktorou by sa dostali zo skál.
     </tei:p>
     <tei:p>
      Pohli sa preto bez meškania . . .
     </tei:p>
     <tei:p>
      Nad Sitnom leteli čierne chmáry. Tu i tam sa zablyšťala drobná   hviezda ako kvapka rosy v slnečnom svetle. Potom hviezdy zapadli a   mračná sa valili ďalej. Medzi stromami šumel vietor, vysoké bralá a   divé rokliny odpovedali čudnou ozvenou. Dolu, kdesi na južnej strane,   tíško stál nový hrad. Noc ho zakrývala ľudskému oku. Noc zakrývala   všetko. Lúčinu, ožltnuté stromy, spŕchnuté lístie, i tie dve duše, čo   sa nocou poberali k temenu Sitna, čo bežali ustrašeným skokom k divým   bralám, v ktorých chceli nájsť spásu.
     </tei:p>
     <tei:p>
      „Len sa dostať hore, niekde v úžľabine sa skryjeme. V rannom svite   zídeme. Musíme zísť, musíme nájsť priechod medzi skalami, hútal   idúci Dominik.
     </tei:p>
     <tei:p>
      A po chvíli, keď urobil niekoľko krokov v riedkom stromoví, si zas   spomenul na Cuculiho.
     </tei:p>
     <tei:p>
      „Ktovie, či sa už prebral? Praštil som ho dobre, bude mu dosť   možno aj do rána. Bodaj by sa čo najneskoršie prebral! Mal som ho pre   istotu ešte, hútal. „Ak sa preberie, zburcuje hrad a potom babky   nedám za naše kože. Baláž je strašný v pomste. Hej, len   dopredu!
     </tei:p>
     <tei:p>
      A chmáry sa prevaľovali po nebi a zväčšovali tmu, ktorá zakrývala   všetko: skaly, stromy, hrad, lesy, i tie dve duše, čo bežali k temenu   Sitna pred strašným sitnianskym pánom . . .
     </tei:p>
    </tei:div>
    <tei:div type="chapter">
     <tei:head>
      Sitnianska biela skala
     </tei:head>
     <tei:p>
      Baláž, ustatý a s ťažkou hlavou, zvalil sa oblečený na veľkú   pohovku vo svojej izbe. Pred chvíľočkou bol tu ešte Cuculi. Dal mu   kľúče a viacej sa o neho nestaral. Nech si ide za svojím špinavým   remeslom. On má čisté ruky. „Je to predsa len hrozná vec, hútal   v rozdráždenom mozgu, „byť tak pochovaný zaživa. Hej, radšej na   to nemyslieť, lebo mu husia koža naskakuje pri tej predstave. Nerád   by sa dostal na taký koniec. Cuculi je diabol. Hrozný človek. Baláž   cítil už teraz, ako sa mu uľahčí, keď sa ho strasie. Ale majster je,   to musí uznať. Hrad postavil, že mu ťažko páru nájsť.
     </tei:p>
     <tei:p>
      A tak rozmýšľal Baláž, kým mu spánok oči nezatvoril tvrdým snom.   Hostia sa nedali mýliť. Zabávali sa, kým ktorý vládal. No keď už toho   bolo veľa, vytratili sa po jednom na odpočinok.
     </tei:p>
     <tei:p>
      Vtedy stíchol sitniansky hrad, i okná pohasli, len tu i tam   škamrala polozhasnutá smolnica.
     </tei:p>
     <tei:p>
      Pán Tobiáš Žakýlsky sedel za stolom sám. Nebolo mu nič. Nič, len   čiapočku s jastrabím perkom mal posunutú do tyla a usmievavo hľadel   pred seba. Pred ním stál plný korbeľ a z neho si pán Tobiáš zavše   upil. Páčilo sa mu takto. Nemal rád vresk. Ba, keď bol mladší, ešte   to vydržal, ale teraz ostane už len pri poháriku. Medovinu má pán   Baláž znamenitú. Hej, znamenitú. A keď je taká znamenitá, nuž čože by   si nedoprial? Sluhovia driemu. Ale pán Tobiáš sa teraz hnevá.
     </tei:p>
     <tei:p>
      - Choďte spať, mršiny! Nedriemte mi tu ako staré baby!
     </tei:p>
     <tei:p>
      No sluhovia sa nepohli. Hej, mohol sa vrátiť domáci pán a zle by   sa im povodilo, keby našiel hosťa bez sluhov. Nuž ostali a driemali,   kde sa ktorý mohol ukryť, aby ho pán Tobiáš nevidel.
     </tei:p>
     <tei:p>
      - Hehehe, - smial sa pán Tobiáš, - takto je dobre, takto sa patrí.   Starý som už, cítim lámku v nohách, ale pri krčiažku vydržím ešte.   Hehehe . . .
     </tei:p>
     <tei:p>
      Odrazu si len čosi zmyslel a dopil. Potom vstal a vyknísal sa zo   siene. Nešiel do svojej izby. Spať sa mu nechcelo. Prejde sa po dvore   a potom sa poberie do postele. A kráčal pevným, pomalým krokom   chodbou a schodmi na dvor. Zastal chvíľu a plnými pľúcami dýchal   chladný vzduch. Potom sa dal krížom cez dvor na druhú stranu. Ale keď   už prešiel tri štvrtiny dvora, odrazu sa len o niečo potkol.
     </tei:p>
     <tei:p>
      - Dohroma, kto tu leží? - zahromžil a začal hmatať po zemi. -   Človek tu, naozaj človek. Nebodaj niektorý z pánov bratov si lepšie   prihol a pomýlil si dvere, - hundral. Stál potom nad ležiacim hodnú   chvíľu, nevediac, čo by mal robiť.
     </tei:p>
     <tei:p>
      - Sám ho neponesiem. A možno, že to niektorý zo sluhov. Ešte to by   mi chýbalo, aby som sluhu teperil. Dám priniesť svetlo a uvidím.
     </tei:p>
     <tei:p>
      Hneď sa pobral naspäť do siene, kde sluhovia zahášali sliepňajúce   fakle.
     </tei:p>
     <tei:p>
      - Dajte sem, oplani, jednu. Na dvore nám niekto zaspal. Neviem, či   to z urodzených pánov, a či sluha. Ak pán, odneste ho do izby, ak   sluha, dostane desať palíc, že som sa o neho potkol. Lotor, svedčí sa   to takto opiť sluhovi?! He, ale ti ich sám vyčítam. Ba, iste to bude   niektorý z drábov. Počkaj, veď ťa ja naučím, po panskom dvore sa   váľať. Keď nepoznáš miery, ja ťa naučím, sedľač jedna. Hej, skočte   niektorý po palicu. Iste je to sluha ... - hrešil a vadil sa pán   Tobiáš, keď schodil zo schodov, lebo akosi sám teraz pri svetle   neisto kráčal. - Ešte sa ja, starý, budem v noci tĺcť pre oplana.   Nohy si dolámem, ej, ale mu ich, psobratovi, sám vyčítam. A nie   dvadsať, ako som povedal, ale päťdesiat dostane, - opravoval sa.
     </tei:p>
     <tei:p>
      - Desať ste ráčili povedať, vaša urodzenosť, - osmelil sa jeden zo   sluhov, vidiac, že je pán Tobiáš tiež neistý.
     </tei:p>
     <tei:p>
      - Čo ty vieš, truľo, koľko som povedal. Ja viem, čo viem. Pre vás   by ten tam mohol zamrznúť, lebo noc je tu psovsky studená. Teraz to   cítim, ešte si lámku nadobudnem pre lotra. Ej, ale mu ich vyčítam, ak   je to dráb, - dusil sa a zariekal pán Tobiáš.
     </tei:p>
     <tei:p>
      Medzi rečami prišli na miesto, kde ležal človek. No nebolo treba   palice, lebo to nebol sluha, ale majster Cuculi, ktorý sa ešte   neprebral po Dominikovom údere.
     </tei:p>
     <tei:p>
      - Hm, nepovedal som, že to bude urodzený pán? Vlastne neurodzený.   Čo stojíte, loptoši, nepovedal som, berte ho a odneste? Talian,   Talian, vínko, to by ti bolo, ale medovina? Ej, najlepšie vínko sa   jej nevyrovná. Hej, hore sa, oplani, kde je medovina? Prineste a   nalejte mu do úst. Aj mne načim, lebo mi kosti hrkocú od zimy.   Naničhodný Talian, ešte dostanem lámku pre neho. Nože sa skorej s tou   medovinou! - volal neustále pán Tobiáš.
     </tei:p>
     <tei:p>
      Medzitým sluhovia zodvihli Cuculiho a odniesli ho do najbližšej   komnaty. Keď priniesli aj žiadanú medovinu, uhol si najprv pán Tobiáš   a potom kázal naliať Cuculimu.
     </tei:p>
     <tei:p>
      - Nevyzerá to na spanie, nebodaj si poriadne drgol hlavu, keď   spadol, - hundral Tobiáš.
     </tei:p>
     <tei:p>
      Naozaj. Cuculi nespal. Keď mu naliali tuhého nápoja, otvoril oči,   ale zas ich zatvoril.
     </tei:p>
     <tei:p>
      - Ešte mu, ale počkaj, aj ja si musím najprv, - vytrhol krčah   sluhovi z ruky pán Tobiáš. Potom nalial Cuculimu. Ten konečne   precitol a siahol si rukou na hlavu.
     </tei:p>
     <tei:p>
      - Bolí? - opytoval sa pán Tobiáš. - Verím, že bolí, zámocký dvor   je nie machom vystlaný.
     </tei:p>
     <tei:p>
      - Udrel ma, - vravel potichu Cuculi a pokúšal sa vstať.
     </tei:p>
     <tei:p>
      - Len lež a upi si, - povzbudzoval ho pán Tobiáš. - A čo bľaboceš?   Uderil ťa niekto? Tomu oplanovi by bolo načim vyťať aspoň sto palíc.   Ale musel mať tvrdšiu päsť, než je tvoja lebka, lebo na hlave nevidno   nijaké rany.
     </tei:p>
     <tei:p>
      - Udrel, aby ho mor zabil. Kde je hradný pán?
     </tei:p>
     <tei:p>
      - Spí, spí! - volali sluhovia.
     </tei:p>
     <tei:p>
      - Zobudiť ho, rýchlo ho zobudiť, - hovoril namáhavo Cuculi.
     </tei:p>
     <tei:p>
      - Čo ho budeme budiť? - zamiešal sa pán Tobiáš. - Sto palíc tomu,   kto sa opováži budiť hradného pána.
     </tei:p>
     <tei:p>
      - Musí vstať, je to vážna vec, - stál na svojom Cuculi. ,
     </tei:p>
     <tei:p>
      - Nuž keď je tak, pre mňa, za mňa, - zvoľoval pán Tobiáš.
     </tei:p>
     <tei:p>
      O chvíľu bol pán Baláž v komnate. Sluhovia sa vytratili z izby.   Ostal len Cuculi, pán Baláž a pán Tobiáš Žakýlsky.
     </tei:p>
     <tei:p>
      - Čo je? - spytoval sa nechápavo Baláž.
     </tei:p>
     <tei:p>
      - Keď som išiel do veže, niekto ma udrel, že som stratil vedomie,   - vysvetľoval Cuculi.
     </tei:p>
     <tei:p>
      - Dobre urobil, - prisviedčal štipľavo Tobiáš, - keď piť, tak piť,   a nemal si sa túlať po dvore.
     </tei:p>
     <tei:p>
      - Daj pokoj, Tobiáš, je to vážne, - začínal chápať Baláž.
     </tei:p>
     <tei:p>
      - Pozri za dievčaťom, lebo kľúč zmizol. Nemám ho pri sebe.
     </tei:p>
     <tei:p>
      Pán Baláž pri posledných slovách vybehol z izby.
     </tei:p>
     <tei:p>
      - Svetlo! - zareval na sluhov.
     </tei:p>
     <tei:p>
      Keď pribehli dvaja-traja s fakľami, ponáhľal sa do veže. Hlasito   zdýmajúc, dostal sa k dverám, za ktorými mala byť Veronka. Nebola.   Dvere boli síce privreté, ale v izbietke nebolo nikoho.
     </tei:p>
     <tei:p>
      - Hrom a peklo, zas ma previedol ten chlap! Hej, Dominik, teraz   sme vyrovnaní. Zbúrte všetko, a svetlo! Kde je Dominik? Hľadajte ho!   Musím ho mať, keby aj pod zemou lietal! - reval Baláž na sluhov,   ktorí nechápali, čo sa deje. Jednako sa rozbehli a búrili kde koho. O   chvíľu bolo nádvorie plné ľudí. Ale Dominika nebolo nikde.
     </tei:p>
     <tei:p>
      - Prehľadať všetky skaly! Prehľadať les! Zavolať strážcu, či   niekoho nevypúšťal ! - rozkazoval Baláž.
     </tei:p>
     <tei:p>
      V okamihu tu bol strážca, ale dušil sa na všetko, čo mu je sväté,   že nikto zo zámku nevyšiel.
     </tei:p>
     <tei:p>
      - Polovička prezrieť hrad, ostatní prehľadať les a skaly, - velil   Baláž, ktorý už celkom vytriezvel. - Sem koňa! Musíme ho dohoniť!   Dominika hľadajte! Ešte stojíte?! Rýchlo! - vrešťal ako pomätený.
     </tei:p>
     <tei:p>
      Nádvorie zahorelo rojom fakieľ. Svetlá sa mihali chodbami, dvorom,   vo vežiach, v stajni. Potom sa vyliali pred hrad a ako drobné hviezdy   sa roztiekli po celom temene Sitna.
     </tei:p>
     <tei:p>
      Dominik zbadal svetlá. .
     </tei:p>
     <tei:p>
      - Už vedia! - zašepotal.
     </tei:p>
     <tei:p>
      Rýchlejšie vykročil. Ale Veronka nevládala. Utrpenie, hlad,   strach, plač ju veľmi zoslabili. Sotva nohami zapletala, teraz jej   sily úplne vypovedali. Dominik ju musel podopierať. Ale takto sa im   zle utekalo. Dominik postál. Hľadel na svetielka a skúmal, ktorým   smerom sa dajú. Zle bolo. Svetielok bolo ako hviezd na nebi a   rozutekali sa všetkými smermi. Dominik si nevedel rady. Ani rozmýšľať   nemohol. Schytil dievča na ruky a niesol ho. Haluze ho šmárali po   tvári, pahýle chytali za chrbát, driapali ruky, potkýnal sa a   niekoľkokrát len-len že nespadol. Jednako utekal. Len sa dostať ku   skalám, potom bude zachránený. Aspoň Dominik tak dúfal. Dal sa bokom.   Neuvedomoval si, ktorým smerom sa púšťa. Skaly sú všadiaľ. Ale pozor,   Dominik, schodné miesto sa nájde len na východe a severe. Ty utekáš   priamo na západ. Tam je strašná biela skala. Trčí akoby nachýlená nad   priepasťou. Veľké lesné stromy nedosahujú ani jej pätu. Ale Dominik   nemôže rozmýšľať. Svetielka sa rozliezajú. Jedny idú rýchlejšie,   druhé pomalšie. Tie rýchlejšie nesú jazdci, tie pomalšie brodia   húštinou.
     </tei:p>
     <tei:p>
      Dominik len uteká, potkýna sa, haluze ho driapu po tvári a   rázsochy mu trhajú odev. Po tvári mu steká pot a krv. Jedno oko   nemôže otvoriť, lebo ho suchá haluz šmarila po ňom. Len sa ku skalám   a hľadať miesto, kadiaľ sa dá zísť!
     </tei:p>
     <tei:p>
      Konečne! Položil devu a pobehol ku skalám. Hmatá, kde by sa dalo   prejsť. Ale pod skalami všade prázdnota. Uteká ďalej. A zas hmatá a   zas hľadá. Ale ruka len skaly nachodí a pod nimi prázdnotu. Svetielka   sa roztekajú. Niektoré už presvitajú cez riedky les. Dominika chytá   zúfalstvo. Berie dievčinu na ruky a uteká popri skalách ďalej. Ale   takto nenájde priechod. Musí sám hľadať. Položí preto dievča a zas sa   vrhá ku skalám. „Nedám, nedám! šepoce. Behá, pobehuje a hľadá,   ale skaly sú len tie isté. Azda sa v zúfalstve dostal na to isté   miesto? Nevie Dominik. Už rozmýšľa, že sa postaví zoči-voči   prenasledovateľom. Ale meč nechal v zámku, aby mu neprekážal. Holou   rukou nič nezmôže. No predsa len musí niečo urobiť, lebo svetlá sa   blížia!
     </tei:p>
     <tei:p>
      Veronka leží na studenej skale ako mŕtvola. Ba rosa jej zvlažila   tvár, trošku ju prebrala. Ústa čosi šepocú. Dominik beží k nej.   Skláňa sa nad ňou, ale šepotu nerozumie. Berie ju preto na ruky a   derie sa riedkym lesom ďalej. Svetlá sú už blízko. Už sú za ním.   Teraz sa aj pred ním zablysli. Beda, je stratený.
     </tei:p>
     <tei:p>
      Dominik odbočil k bralám.
     </tei:p>
     <tei:p>
      Ale darmo.
     </tei:p>
     <tei:p>
      Zbadali ho.
     </tei:p>
     <tei:p>
      Strhli strašný krik. Krik privábil Baláža, ktorý mal najlepšieho   koňa. V lesíku stratil čiapku a dlhé vlasy mu vietor rozvieva ako   satanovi. Oči horia zlosťou. Preklína a vykrikuje. Posmeľuje   svojich.
     </tei:p>
     <tei:p>
      Vtom zazrel aj on Dominika.
     </tei:p>
     <tei:p>
      - Aha, Dominik, Dominko, hej, sokolík, sokolík! Povedal som to,   nestavaj sa mi do cesty! Neujdeš, sokolík, neujdeš, Dominik. Poddaj   sa, lebo márne je všetko! Tu som ja pánom! Môj si sokol, aj holubička   je moja! Neutekaj, nemáš kde! Môj si, môj! - volal a hnal koňa priamo   k Dominikovi.
     </tei:p>
     <tei:p>
      Dominik spoznal, že je stratený. Krik prebudil aj Veronku. V   podvedomí zazrela žiariace fakle a divé tváre. Strašne skríkla.   Dominik stál, nevediac, čo by mal urobiť. Hej, Baláža by mohol, ale   potom? A ktovie, či sa priblíži. Zastane a bude sa kochať v jeho   nešťastí.
     </tei:p>
     <tei:p>
      Obzerá sa ešte raz dookola, ale svetlá sa odvšadiaľ blížia. Pomoci   niet. Čierne chmáry sa ženu na Sitno!
     </tei:p>
     <tei:p>
      - Niet pomoci, niet pomoci! - šepce Dominik.
     </tei:p>
     <tei:p>
      Baláž sa zlostne smeje:
     </tei:p>
     <tei:p>
      - Neujdeš tadiaľ, sokolík!
     </tei:p>
     <tei:p>
      Vtedy sa Dominik obrátil k Melicharovi.
     </tei:p>
     <tei:p>
      - Tak si ma poď vziať, diabol!
     </tei:p>
     <tei:p>
      A zastal si na skale mocný, urastený. Svetlá sa zbiehali a jasne   ho osvietili zo všetkých strán.
     </tei:p>
     <tei:p>
      - Berte ho, berte pannu! - reve besný Melichar na družinu. Ale tí   vidia Dominika, ako stojí hrozný, nepokorený.
     </tei:p>
     <tei:p>
      - Hehehe! - rehoce sa Baláž. - Bojíte sa! Šípy! Pištole! Alebo . .   . Skočil divý na skalu.
     </tei:p>
     <tei:p>
      A vtedy skočil aj Dominik. Ozval sa neľudský rev a vtom sa mihlo   jedno telo cez skalu. Melichar?! Dominik?!
     </tei:p>
     <tei:p>
      Melichar, lebo Dominik stojí na skale a drží v náručí pannu. Niečo   chce povedať, niečo chce zavolať, ale vtom zahučí výstrel, zahviždí   šíp a zabodáva sa hlboko do Dominikovej hrude.
     </tei:p>
     <tei:p>
      Čierna tma zhltla obidvoch.
     </tei:p>
     <tei:p>
      Prenasledovatelia zastali ako skamenení. Čakali na strašný   praskot, čakali, ako narazia tie dve telá, Dominika a Veronky, na   konáre sitnianskych velikánov, ako sa ozve výkrik. Ale nič sa   nestalo. Všade bolo ticho. Len v priepasti sa niečo zabelelo ako   biely obláčik a rozplynulo sa ako hmla.
     </tei:p>
     <tei:p>
      Ráno družina hľadala hradného pána i telá Dominika a Veronky.   Hradného pána Melichara Baláža našli napoly zožratého divou zverou,   ale telá dvoch mladých ľudí nenašli. Iba keď pozreli na vrcholec   skaly, zbadali tam postavu junáka s devou. Hrôzou obledli, lebo to   neboli živé tvory, ale skala. Studená, biela skala . . .
     </tei:p>
     <tei:p>
      Rozpŕchla sa družina sitnianskeho pána. Starý pán Tobiáš Žakýlsky   viacej nevkročil na Sitno. Cuculi sa stratil, akoby sa bol do zeme   prepadol. Hrádok ostal opustený.
     </tei:p>
     <tei:p>
      Pustol. Vetry rozniesli strechy, došarpali múry a premenili pýchu   sitnianskeho pána na rumovisko. Ostala len biela skala s podobou   panny a mládenca. Poddaný i banícky ľud zabudol na Melichara, ale   nezabudol na hrdinu Dominika. Veril, že raz príde čas, keď strasie z   pliec bremeno poddanstva. Na bielych bralách Sitna budú stáť   slobodní, šťastní ľudia.
     </tei:p>
    </tei:div>
   </tei:div>
   <tei:div type="chapter">
    <tei:head>
     Sitniansky vatrár
    </tei:head>
    <tei:p>
     Dvadsiateho deviateho augusta roku tisíc päťsto dvadsaťšesť zúrila   pri malom mestečku Moháči veľká bitka. Stretli sa tu vojská tureckého   sultána Solimana a uhorského kráľa Ľudovíta II. Turci v nej   rozprášili a porazili uhorské vojsko a obsadili skoro celé Uhorsko.   Sultán Soliman v jeseni toho roku odtiahol s väčšinou vojska do   Turecka, ale Turci, ktorí ostali v obsadenej krajine, strašne   sužovali obyvateľstvo.
    </tei:p>
    <tei:p>
     Ale nielen tie mestá a dediny trpeli, ktoré Turci obsadili. Ešte   viacej biedy museli zažiť tie, ktoré Turci neobsadili.
    </tei:p>
    <tei:p>
     A takouto krajinou bolo skoro celé Slovensko.
    </tei:p>
    <tei:p>
     Najmä na južné časti našej vlasti prišli zlé časy. Turci prepadali   mestá i dediny, pálili, rabovali, brali i ľudí, ktorých potom   predávali za otrokov. A čím ďalej, tým viacej miest padalo do ich   rúk.
    </tei:p>
    <tei:p>
     Dobyli Ostrihom, Novohrad, neskoršie Drégeľský zámok, Šahy,   Sečany, Fiľakovo.
    </tei:p>
    <tei:p>
     A pomaly, ale isto sa prikrádali aj k bohatým banským mestám v   horách stredného Slovenska.
    </tei:p>
    <tei:p>
     Blížili sa aj k Štiavnici.
    </tei:p>
    <tei:p>
     Banské mestá prosili cisára Ferdinanda, aby poslal pomoc a ochranu   proti Turkom, ale ich prosby a žiadosti boli márne. Čože cisár dbal o   mestá i ľud? Mestá si museli pomáhať samy, ako vedeli a mohli.
    </tei:p>
    <tei:p>
     Istého pekného aprílového dňa roku tisíc päťsto šesťdesiatštyri   uháňal jazdec na spenenom koni po ceste od Pukanca k Štiavnici.   Ranným tichom sa ohlášalo zvonenie podkov o kamene. Jazdec uháňal   nahnutý nad krk koňa a nezdržiaval sa ani tesne pred štiavnickou   bránou. Ale stráž ho zbadala.
    </tei:p>
    <tei:p>
     - Kto tam? - volala na neho.
    </tei:p>
    <tei:p>
     - Posol, - zavolal jazdec zdola.
    </tei:p>
    <tei:p>
     - Odkiaľ a kam? - opytoval sa veliteľ stráže.
    </tei:p>
    <tei:p>
     - Z Pukanca k pánu richtárovi mesta s listom.
    </tei:p>
    <tei:p>
     Nastalo ticho. Strážca zmizol; za bránou bolo počuť štrngot zbrane   a ťažké kroky. O chvíľu veľké okované vráta zaprašťali a posol, vedúc   speneného koňa za sebou, vkročil do mesta. Strážcovia si ho zvedavo   obzerali.
    </tei:p>
    <tei:p>
     - Daj list, oddám ho, kam patrí, - preriekol veliteľ stráže Adam   Grnáč.
    </tei:p>
    <tei:p>
     - Mám rozkaz osobne doručiť, - odpovedal posol.
    </tei:p>
    <tei:p>
     - Keď rozkaz, tak rozkaz, - pokrčil Grnáč plecami.
    </tei:p>
    <tei:p>
     Vyšiel s poslom na Horné námestie, kde býval richtár Peter   Fiedersnimb. Brána domu bola ešte zavretá. Pandúr zazvonil, a keď   otvorili, vošiel s poslom do dvora, ohlásil richtárovi, čo je vo   veci, a posol oddal richtárovi veľký list, zapečatený červenými   pečaťami.
    </tei:p>
    <tei:p>
     Richtárovi čosi šepkalo, že sú v ňom zlé zvesti. Trasúcimi sa   rukami rozlomil pečate a otvoril list. Hltal slová, hltal riadky,   tvár mu červenela, pery sa mu triasli. Po chvíli zložil písmo a tuho   rozmýšľal, čo by mal robiť. Potom rozkázal pandúrovi:
    </tei:p>
    <tei:p>
     - Posla opatri a pošli mi mestského zváča.
    </tei:p>
    <tei:p>
     Nezadlho prišiel zváč. oblečený do splývajúceho červeného rúcha.   Richtár mu podal virguľu, s ktorou mal zváč pochodiť po všetkých   senátoroch mesta. Tí už vedeli, čo znamená, keď príde do domu zváč a   ukáže virguľu.
    </tei:p>
    <tei:p>
     Richtár sa rýchlym krokom pobral na mestský dom. Nikoho tam ešte   nebolo, iba o hodnú chvíľu začali prichádzať prví senátori. Boli   poblednutí, vzrušení ako richtár. Rozčúlení sa vypytovali, čože tak   zavčas rána ich zvoláva na poradu. Richtár len úsečne   vysvetľoval:
    </tei:p>
    <tei:p>
     - Dostal som list z Pukanca, písaný samým sandžakbegom z   Novohradu.
    </tei:p>
    <tei:p>
     Senátori, zronení touto zvesťou, si posadali. Teda je to už tu.   Dosiaľ ich Turci neznepokojovali, teraz je už vari koniec pokojným   časom. Prídu tisícoraké ťažkosti, tisícoraké boje, krv bude tiecť.   Turkom sa zachcelo mesta!
    </tei:p>
    <tei:p>
     Poniektorí senátori škrípali zubami, ale i tí, čo ticho sedeli,   súhlasili s nimi v tom, že mesto lacno nevydajú.
    </tei:p>
    <tei:p>
     „Budeme sa brániť. Ak nám šťastie poslúži, azda sa aj   ubránime, hútal richtár, hľadiac oknom kamsi do diaľky. Potom   obrátil oči k zhromaždeným. Keď videl, že temer všetci sú tu, stal si   za stôl, kde bývalo jeho miesto. Ešte chvíľu pozeral po prítomných,   potom začal hovoriť:
    </tei:p>
    <tei:p>
     - Ctihodní páni senátori! Ťažké časy doľahli na nás. To viete a   cítite všetci. Nechcem nariekať, ani prázdnymi slovami častovať vaše   ctihodnosti, preto pristupujem hneď k veci. Naše mesto Turci zatiaľ   neznepokojovali, ale dnešným dňom sa tieto časy končia. Ráno prišiel   k nám posol od slávnej vrchnosti mesta Pukanca, nášho suseda, a oddal   mi tento list.
    </tei:p>
    <tei:p>
     Richtár pomaly rozvinul list a povedal mestskému notárovi   Gašparovi, aby ho prečítal. Potom si sadol, oprel hlavu o dlane, a v   tomto položení ostal, kým notár list neprečítal.
    </tei:p>
    <tei:p>
     Notár, vysoký mocný chlap, vzal písmo do obidvoch rúk a jasným,   zvučným hlasom čítal:
    </tei:p>
    <tei:p>
     Múdrym a slovutným richtárom, bývajúcim v Pukanci a Belej, našim   váženým susedom na vedomie!
    </tei:p>
    <tei:p>
     My, Mohamed beg, najvyšší sandžakbeg novohradský, odkazujeme vám a   žiadame vás, páni troch banských miest, pozdravujúc vás ako richtárov   a milých susedov:
    </tei:p>
    <tei:p>
     Z vôle Alahovej náš sultán nám zveril toto begovstvo, preto sa zaň   modlievame Alahovi. Ukazujeme vám svoju ochotu i ochotu sultánových a   našich poddaných, ktorí svoje blaho očakávajú od nás.
    </tei:p>
    <tei:p>
     Vieme, že mnoho nepriateľov vás ohrozuje a veľa škôd vám robí.   Alah nám je svedkom, umienili sme si, že vás uchránime pred zlodejom,   ale pošlite nám z pokladníc troch vašich miest, Pukanca, Štiavnice a   Belej, tisíc päťsto zlatých. Peniaze pošlite tajne. My nikomu nič   nevyzradíme. Zato odstránime z vášho susedstva každého   nepriateľa.
    </tei:p>
    <tei:p>
     Ale ak nevyhoviete našej žiadosti, verte, desať ráz toľko škody   vám narobíme! Ak nám tento maličký groš nepošlete, niekedy v noci   vypálime vaše domy, vás a vaše Ženy i deti dáme odviesť do otroctva.   Mestá vaše na prach obrátime.
    </tei:p>
    <tei:p>
     A čo by ste i toľko svätých na pomoc volali, koľko vlasov máte na   hlave, nezľakneme sa, ako že je jeden Alah! Ako jednu hlavu máme,   jednu dušu a jednu šabľu, tak je pravda, že s päťsto vernými udrieme   na vás. Nie v noci, ale vo dne! Naveky oplačete chvíľu, keď ste sa   rozhodli nevyhovieť našej žiadosti. Lepšie vám, kým táto chvíľa   nepríde.
    </tei:p>
    <tei:p>
     Od posla odkážte, či ste ochotní platiť, či nie. My vec ustavične   držíme v pamäti! Pozdravujeme vás!
    </tei:p>
    <tei:p>
     Dané v Novohrade 4. apríla 1564 Mohamed beg
    </tei:p>
    <tei:p>
     Notár dočítal, sadol si a položil list pred richtára.
    </tei:p>
    <tei:p>
     Senátori sedeli bez slova. Po dlhej chvíli richtár prerušil   ticho:
    </tei:p>
    <tei:p>
     - Prosím ctihodných senátorov, aby vyslovili, čo robiť.
    </tei:p>
    <tei:p>
     Prvý sa zdvihol šedivý Lukáš Staub a povedal:
    </tei:p>
    <tei:p>
     - Nikto nemá právo nútiť nás! Ak Turci niečo chcú, nech prídu a   nech si vezmú. Dobrovoľne nedáme ani denár. Tak odkáž!
    </tei:p>
    <tei:p>
     Slová starého senátora padli do ticha ako kamene. Všetci začali   protestovať proti listu. V sieni bolo ako v úli, senátori sa   prekrikovali:
    </tei:p>
    <tei:p>
     - Nedáme! Neustúpime! Cisár nás musí chrániť. Turci si zuby vylámu   na múroch. Nech len prídu, uvidia!
    </tei:p>
    <tei:p>
     - Veď je to len klam, i keď im pošleme, udrú na nás!
    </tei:p>
    <tei:p>
     - Strašiť nás chcú! Iba strašiť!
    </tei:p>
    <tei:p>
     Keď si senátori vyliali prvú zlosť, začali triezvo uvažovať.
    </tei:p>
    <tei:p>
     Nie, nedajú sa. Štiavnica vydrží. Turek nemá právo na to, čo   žiada. Ak bude chcieť brať násilím, budú sa brániť. Doterajšie   bezpečnostné predpisy sprísnia, hradby opravia, povolajú viac   ozbrojených chlapov, ale bez boja sa nepoddajú.
    </tei:p>
    <tei:p>
     Tak sa rozhodli a rozišli sa.
    </tei:p>
    <tei:p>
     No ukázalo sa, že Turci brali vec vážne. Začali sa čoraz častejšie   zjavovať na okolí mesta. Ľudia si neboli pred nimi istí ani vo dne,   ani v noci. Občas z ničoho nič sa ozval divý škrek, zvonenie zbraní,   zavýjanie, z niektorej strechy na okolí vyšľahli plamene a tureckí   jazdci sa mihli v strašnom zhone.
    </tei:p>
    <tei:p>
     A ako napádali dedinky, znenazdania, akoby zo zeme vyrástli, tak   aj zmizli. Nikto nevedel, odkiaľ prišli a kam odišli. Iba strašné   stopy po nich ostali: oheň, dym, mŕtvoly, ranení a hrozný nárek.
    </tei:p>
    <tei:p>
     Ale na mesto Štiavnicu sa ešte neopovážili útočiť, akiste si ju   nechávali na príhodnejšiu chvíľu. No tým väčšmi trpeli drobné osady   štiavnického okolia.
    </tei:p>
    <tei:p>
     Dvanásteho mája toho roku bolo v Štiavnici neobyčajne živo. Ľudia   sa rojili ako včely v úli. Tu i tam mihol sa vyparádený mestský   drabant alebo cudzí pandúr v ligotavej zbroji. Občas prebehol cez   mesto ťažký koč, sprevádzaný strážou a svedčiaci, že nejaká významná   osoba prišla do mesta. Občas prebehol mestom zaprášený posol na koni.   Iní zas vychádzali z mesta na všetky strany.
    </tei:p>
    <tei:p>
     Na tvárach meštianstva bolo badať nepokoj, strach. Mešťania,   znepokojení, poplašení, chodili hore-dolu po uliciach. Čosi   vyčkávali. Mnohí sa zoskupovali do hĺbok, v ktorých ohnivo   pretriasali najnovšie zvesti.
    </tei:p>
    <tei:p>
     A veru dôležité veci sa udiali toho dňa.
    </tei:p>
    <tei:p>
     Na rozkaz cisára Ferdinanda konala sa v Štiavnici porada, ako by   bolo možné banské mestá najlepšie uchrániť pred Turkami. Do poradnej   siene mestského domu sa zišli zástupcovia siedmich banských miest.   Sedeli tam zástupcovia Štiavnice, Bystrice, Kremnice, Belej, Pukanca,   Novej Bane a Ľubietovej. Boli tam i traja kráľovskí komisári,   nitriansky generál Deršffy, tekovský župan Dobo, zvolenský župan Ján   Balaša, Gabriel Dóci zo Žarnovice, mocný a zámožný pán, zástupcovia   baníctva, meštianstva a mnohí iní.
    </tei:p>
    <tei:p>
     Porada trvala dlho, lebo nebezpečenstvo bolo blízke a vážne. Preto   sedeli okolo stolov najváženejší ľudia celého kraja. Najprv uvážili,   odkiaľ možno najskôr očakávať útok. Rozhodli sa na tie časti kraja   stále dozerať, posádky na hradoch a zámkoch rozmnožiť, opatriť   zbraňami a strelivom. I obyvateľstvo sa malo vyzbrojiť, kto len ako   vedel a mohol.
    </tei:p>
    <tei:p>
     Na vysoké vrchy sa rozhodli postaviť strážcov-vatrárov, ktorí by   upozorňovali na blížiace sa nebezpečenstvo vo dne dymom a v noci   ohňom. Takýchto vatrárov ustanovili na všetkých vyšších vrcholoch od   Zvolena a Krupiny po Štiavnicu a Novú Baňu. Do celého kraja až po   Dunaj rozposlali zvedov, úlohou ktorých bolo pozorovať Turkov a   upovedomovať mestá o ich úmysloch.
    </tei:p>
    <tei:p>
     Po takýchto starostlivých opatreniach zhromaždenie sa skončilo a   meštianstvo si vydýchlo v úfnosti, že teraz azda bude lepšie.
    </tei:p>
    <tei:p>
     Od historického zhromaždenia v Štiavnici prešiel asi týždeň. Bol   teplý jarný dník. Lúky sa utešene zelenali a rozkvitnuté čerešne sa   beleli na širokých medziach. Kde-tu spievajúci škovránok vyletel z   trávy a vzniesol sa vysoko k nebesám. Kdesi v zelenom háji kukala   plachá kukučka.
    </tei:p>
    <tei:p>
     Po úzkej ceste, vedúcej zo Štiavnice cez Podsitniansku do Ilije,   uháňal vyšnurovaný pandúr vo farbách mesta Štiavnice na veľkom vranom   koni. Na boku sa mu hompáľala veľká, bohato ozdobená šabľa, na hlave   mal kalpak s pekným perom. Neďaleko za mestom zišiel z cesty a pustil   sa hlbokým grúňom do doliny, kde žblnkotal potôčik. Jazdec na chvíľu   zmizol medzi hustými jelšami, potom ho bolo vidieť na druhej strane   doliny uháňať do lesa.
    </tei:p>
    <tei:p>
     Nebolo to nič neobyčajné. V tých časoch ľudia často vídali   pandúrov chodiť sem a ta. Ani tento nevzbudil pozornosť. Kde-tu   pracujúci človek zdvihol hlavu, pozdravil a zas robil ďalej.
    </tei:p>
    <tei:p>
     Pandúr vošiel do lesa a o chvíľu v ňom zmizol. Keď zašiel do   hustej smrečiny, zišiel z koňa, lebo na koni bolo ťažko prechádzať   pod husto spradenými konármi smrekového lesa, keď človek nepoznal   schodnejšie chodníky. Zastal, sňal si kalpak a stieral si pot zo   zaroseného čela.
    </tei:p>
    <tei:p>
     Neďaleko sitnianskeho Vtáčnika zahol smerom, kde pálil uhliar   Martin Obuch. Pod strmým briežkom uviazal koňa, vybral z kapsy list s   červenou pečaťou a prikrčený kráčal do vrchu.
    </tei:p>
    <tei:p>
     Uhliar Obuch práve ukladal klietku z dreva. Stál uprostred   nehlbokej okrúhlej jamy a okolo seba ukladal polená. Obuchov syn Maťo   rezko obskakoval okolo klietky a podával otcovi polená. Neďaleko   stála druhá klietka, zahádzaná zemou, ešte sa z nej dymilo. I túto,   keď bude postavená, zahádžu zemou a blatom a podpália, aby napálili   dreveného uhlia.
    </tei:p>
    <tei:p>
     Obďaleč na čistine stála tretia klietka, už rozhodená. V nej bolo   už len vychladnuté, rozsypané drevené uhlie.
    </tei:p>
    <tei:p>
     Uhliar práve vyskočil spomedzi dreva, aby začal, pekne od stredu   ukladať druhú polovicu klietky. Pozeral, odkiaľ by bolo najlepšie   začať, aby sa vrchná klietka nezrútila, keď ju bude obkladať zemou a   blatom.
    </tei:p>
    <tei:p>
     Vtom ktosi zavolal:
    </tei:p>
    <tei:p>
     - Pomôžbože!
    </tei:p>
    <tei:p>
     Uhliar sa strhol, obzrel sa, ale keď zazrel pandúra, usmial sa,   utrel si ruky o začiernené nohavice, nadvihol širák a podišiel k   nemu.
    </tei:p>
    <tei:p>
     - Dajbože! Vitaj u nás!
    </tei:p>
    <tei:p>
     - Ďakujem, ďakujem. Nuž pri robote, ako vidím, - hovoril pandúr,   podávajúc uhliarovi ruku.
    </tei:p>
    <tei:p>
     - V robote, veru. Ale čože vedie teba k nám do tohto čierneho   sveta? - opýtal sa Obuch, potriasajúc pandúrovi ruku.
    </tei:p>
    <tei:p>
     Naozaj, okolo bol čierny svet. Veľká hromada uhlia, i zem čierna,   stromy od ustavičného dymenia začadené. Celá čistina bola ani vnútro   nejakého komína.
    </tei:p>
    <tei:p>
     - Páni si na teba spomenuli, priateľ, - odpovedal pandúr. - Chcú   ťa poveriť akousi vecou. Myslím, že to budeš mať tuto napísané, -   hovoril pandúr a podával uhliarovi list.
    </tei:p>
    <tei:p>
     Uhliar sa zadivil. Dlhé roky sa zaoberal pod Sitnom týmto čiernym   remeslom a za celý čas nikto sa ani neobzrel o neho. Iba panský   hájnik sem niekedy zablúdil, i to len na dve-tri slová. Nuž milý   uhliar hľadel na list a nevedel, čo si má s ním počať.
    </tei:p>
    <tei:p>
     - V liste to budeš mať, prečítaj si, - doložil po chvíli pandúr,   sadajúc si na peň pred uhliarovou kolibou.
    </tei:p>
    <tei:p>
     - Veď, veď, - zamrmlal uhliar, ukladajúc list na policu v kolibe.   Potom mu čosi prišlo na um a zvolal:
    </tei:p>
    <tei:p>
     - Maťo! Maťo!
    </tei:p>
    <tei:p>
     Maťo pribehol ako srnka. Bol už hodný šuhaj, zo štrnásťročný,   čierny ako jeho otec. Trošku sa i zľakol, keď zazrel sediaceho   pandúra, ale keď si ho lepšie obzrel, osmelil sa a hlasno sa mu   pozdravil.
    </tei:p>
    <tei:p>
     - Dones, synak, kúsok chleba, mlieko a syr pre strýca Grnáča, -   prikazoval Obuch synovi. Boli totiž s pandúrom starí známi, ba i   trochu rodina. Pochádzali z jednej dediny.
    </tei:p>
    <tei:p>
     Maťo skočil do koliby a o chvíľu priniesol žiadané veci.
    </tei:p>
    <tei:p>
     Pandúr sa nedal dva razy núkať. Zájedka v príjemnom chladnom lese   mu pochutila. Starý Obuch si sadol naproti pandúrovi, Maťo na prah   koliby a odtiaľ si obzeral vyšnurovaného hosťa.
    </tei:p>
    <tei:p>
     - A predsa, čože to? - začal zas po chvíli Obuch.
    </tei:p>
    <tei:p>
     - Neviem isto. Nedávno bola v meste porada. Turci poslali   richtárovi písmo, vyhrážajú sa. Nuž akiste preto. Aj kolpasský Mrva,   aj žakýlsky Mazúr takéto písmo dostali, nuž vari aj ty si v tom.
    </tei:p>
    <tei:p>
     - Hm, hm, - krútil Obuch hlavou. - Dosiaľ si nikto nespomenul na   mňa, a tu naraz . . . Čože ja, čo, povedz! Žoldnierom nebudem, ale   čože by si chlapča počalo samo, keď som aj materou, aj otcom? A takto   nič nezmôžem proti nim . . .
    </tei:p>
    <tei:p>
     - No, veď to nebude taká vec. Prinútiť ťa nemôžu k ničomu, keď si   slobodník. Keď si prečítaš, uvidíš, - upokojoval pandúr znepokojeného   uhliara, pritom si ujedal syra a zapíjal studeným mliekom.
    </tei:p>
    <tei:p>
     Obuch bol slobodník. Už i jeho otec bol slobodník, keď mu zverili   uhliarske remeslo. Nemusel robotovať ako ostatní poddaní. Pálil uhlie   pre huty.
    </tei:p>
    <tei:p>
     Teraz sedel zahútaný a hľadel do čierneho lesa. Tisícoraké   myšlienky mu prelietali hlavou. Mal akúsi zlú predtuchu a nevedel sa   jej zbaviť.
    </tei:p>
    <tei:p>
     - A to si teda myslíš, že Turci vážne začnú k nám nazerať? -   opytoval sa uhliar, nemôžuc sa zmieriť so skutočnosťou.
    </tei:p>
    <tei:p>
     Pandúr prikývol.
    </tei:p>
    <tei:p>
     - Tak sa zdá, že vážne. Múry na hrade opravujú, posádku máme raz   toľkú, ako bola. Mesto kupuje strelivo a zbrane, brány sa každý deň   prísnejšie strážia. Poslovia prichodia a odchodia čoraz   častejšie.
    </tei:p>
    <tei:p>
     - Zle bude, - vzdychol starý Obuch.
    </tei:p>
    <tei:p>
     - Nuž, dobre nebude. Novohradský beg poslal písmo, žiada tisíc   päťsto zlatých, ináč si ich vraj sám príde vziať z mestskej   pokladnice. Každú chvíľu môžeme čakať útok.
    </tei:p>
    <tei:p>
     Obuch si podoprel rukou ťažkú hlavu. Chvíľu tak sedel bez slova,   potom zašepkal:
    </tei:p>
    <tei:p>
     - Jedna bieda za druhou sa valí na nás . . .
    </tei:p>
    <tei:p>
     Maťo hľadel to na otca, to na pandúra. Pobadal, že o čomsi   dôležitom sa zhovárajú; doista sa niečo prihodilo.
    </tei:p>
    <tei:p>
     Starí sa ešte chvíľu zhovárali, potom sa pandúr začal zberať.   Vstal, pozapínal si blúzu, položil si kalpak na hlavu. I Obuch sa   zdvihol.
    </tei:p>
    <tei:p>
     - No, dobre sa mávaj, bratku, a neboj sa. Možno to nebude také   zlé, ale lepšie je napred báť sa, ako neskoro plakať. Ďakujem za   pohostenie!
    </tei:p>
    <tei:p>
     - Rado sa stalo, na dobrý úžitok! - vravel Obuch a stískal   pandúrovi ruku.
    </tei:p>
    <tei:p>
     - Zbohom!
    </tei:p>
    <tei:p>
     - Zbohom, zbohom!
    </tei:p>
    <tei:p>
     Chvíľu bolo počuť treskot vetiev pod pandúrovými krokmi, potom   oddola slabo doľahlo dunenie konských kopýt.
    </tei:p>
    <tei:p>
     Obuch stál zamyslený, nevediac, čo robiť. Akosi sa bál vojsť do   koliby. Bál sa toho veľkého písma s červenou pečaťou. No po chvíli   vošiel. Vzal list a dlho ho obracal v rukách.
    </tei:p>
    <tei:p>
     - Čože je, otec? - opýtal sa odrazu Maťo, ktorý už dlho hľadel na   otca. Ale otec akoby nebol počul. Iba po hodnej chvíli, keď si Maťo   myslel, že ani neodpovie, obrátil sa k nemu, odložil list a   povedal:
    </tei:p>
    <tei:p>
     - Večer musím ísť do Ilije.
    </tei:p>
    <tei:p>
     Na kraji sitnianskych lesov je dedinka Ilija. Na neveľkom svahu   nad dedinou stojí kostolík, azda prvý v celom kraji. Okolo neho   cintorín, kam Ilijania pochovávajú svojich milých. Naproti domec ako   všetky domce v Iliji, len o niečo väčší, s peknou maľovanou   bráničkou. Okolo domca záhrada, svedčiaca, že tu býva človek, ktorý   sa zaoberá ovocinárstvom. A naozaj, je to domec ilijského Anzelma   Jakobiho.
    </tei:p>
    <tei:p>
     Je podvečer; rechtor, biely ako holub, sedí pri stole, dlaňami si   podopiera hlavu. Na hlave má čiernu čiapočku, ktorá ledva zakrýva   temeno. V izbe je ticho, len vtáča v pekne vyrezávanej klietke   šramotí, preskakujúc z pántika na pántik. Občas bojazlivo zapiští,   ale rechtora to nevyruší z čítania.
    </tei:p>
    <tei:p>
     Vtom vrzla vonku maľovaná bránička. Strakatý Dunčo na reťazi   zaštekal, ale vzápätí stíchol. Rechtor natiahol krk, vyzrel oknom,   ale od knihy sa nepohol. Ktosi vošiel do pitvora. Drobný zvonec   hlasno zazvonil. Potom ostalo ticho.
    </tei:p>
    <tei:p>
     - Dobrý večer! - pozdravil príchodzí.
    </tei:p>
    <tei:p>
     Rechtor vstal a zhrbený, šuchotavým krokom išiel k dverám.   Pomaličky ich otvoril. V pitvore stál mocný vysoký chlap v belavých   hunienkach, v čistej košeli so širokými rukávmi. Na nohách mal   vymastené krpce, na páse široký opasok, v ruke držal klobúk.
    </tei:p>
    <tei:p>
     - Vitaj, Martin, vitaj, - oslovil rechtor príchodzieho. - Čože si   mi doniesol? Len poď ďalej do izby, nebudeme tu stáť v pitvore, -   pozýval rechtor návštevníka.
    </tei:p>
    <tei:p>
     Martin Obuch - lebo on to bol - vošiel za rechtorom do izby,   prihol sa vo dverách, lebo neboli robené pre takých vysokých chlapov,   ako bol on. Stred izby ostal stáť. Rechtor zastal naproti. Zdal sa   pri veľkom uhliarovi ani dieťa.
    </tei:p>
    <tei:p>
     - S prosbou som prišiel, pán rechtor, s prosbou, - začal Martin,   vyťahujúc zo záňadria veľký list. - Dostal som list od štiavnickej   vrchnosti. Prosím ponížene, prečítajte mi ho, - doložil, lebo on tomu   nerozumel.
    </tei:p>
    <tei:p>
     Rechtor vzal list, rozlomil pečať a podišiel k oknu. Očami   prebehol po pekne uložených riadkoch.
    </tei:p>
    <tei:p>
     Obuch nespustil z neho oči a usiloval sa vyčítať mu z tváre, aké   zvesti sú v liste. No nič z nej nevyčítal.
    </tei:p>
    <tei:p>
     - Nie zlé, Martin, len mestský richtár ťa vo štvrtok povoláva k   sebe. Je to vraj súrna a veľmi vážna vec, preto ťa volá listom. Len   sa pekne zober a v označený deň choď do Štiavnice.
    </tei:p>
    <tei:p>
     Obuch nebol ani múdrejší, ani sprostejší, keď sa vracal do lesov.   Starosti ho zavalili. Nevedel si vysvetliť, čo vlastne páni chcú od   neho.
    </tei:p>
    <tei:p>
     Vo štvrtok sa Obuch, čisto vyobliekaný, naozaj dostavil pred   mestského richtára. Richtár si najprv obzrel urasteného, vysokého   chlapa. Páčil sa mu. Podal mu bielu mäkkú ruku a takto ho   oslovil:
    </tei:p>
    <tei:p>
     - Teda ste uhliar.
    </tei:p>
    <tei:p>
     - Tak je. Pálim uhlie pre huty pána Ruttera.
    </tei:p>
    <tei:p>
     - No, - povedal richtár a potíšku si odkašlal, - budete musieť   zmeniť remeslo. Ale plácu budete mať takú ako dosiaľ.
    </tei:p>
    <tei:p>
     Obuch otvoril ústa, nechápal.
    </tei:p>
    <tei:p>
     - Necháte zatiaľ uhlie a pôjdete na Sitno. Pozrite, - usadil   Obucha na stoličku a sám chodil po izbe a tak rozprával. Vysvetľoval   Obuchovi, čo od neho chcú. - Vieme, že ste poriadny a statočný   človek. Vieme, že sa nezľaknete ničoho a čo sa vám uloží, urobíte do   poslednej literky. Poznáte sitnianske lesy ako málokto. Veď sú   svetom, v ktorom rastiete od mala. A práve preto sme vás vybrali na   remeslo vatrárske. Viete, že zo všetkých strán nám hrozí   nebezpečenstvo. Turci sa nám zastrájajú. Nemôžeme čakať so založenými   rukami. Preto sme sa rozhodli, že na všetky vysoké vrchy okolo mesta   postavíme stráže. Na Sitne budete strážcom vy. Služba je jednoduchá,   ale zodpovedná. Keď zbadáte, že sa blížia Turci, alebo dostanete   správy, že sa potulujú v okolí, zapálite vatru. Tak, aby v noci   horela, vo dne dymila. Keď to uvidia ostatní vatrári po vrchoch,   urobia to isté a celé okolie bude vedieť, že je nebezpečenstvo   blízko, a každý sa pripraví. To je všetko. Služba nie je ťažká, ale   zodpovedná.
    </tei:p>
    <tei:p>
     Obuch stál ako ohlušený. Chápal a rozumel všetko. Jednako, má sa   rozlúčiť s dovtedajším remeslom? Hodnú chvíľu rozmýšľal. Pred očami   sa mu mihali diví, krvaví jazdci, horiace domy, počul nárek nevinných   ľudí, ktorých zavliekli do otroctva. I zazdalo sa mu, že to nevolá   richtár, ale všetci tí, čo potrebujú pomoc. Niečo mu šepkalo, že musí   ísť.
    </tei:p>
    <tei:p>
     Musí.
    </tei:p>
    <tei:p>
     Pokýval hlavou a prisvedčil.
    </tei:p>
    <tei:p>
     Richtár sa usmial a podal mu ruku.
    </tei:p>
    <tei:p>
     Z uhliara sa stal vatrár.
    </tei:p>
    <tei:p>
     So všetkým, čo mal, sa preniesol na Sitno. Tam potom deň čo deň od   svitu do mrku sliedil po modrastých diaľavách, či niekde na   dohovorených miestach nevybúši dovysoka stĺp dymu, alebo nezažiari   vysokánska vatra, ktorú zapálil vatrár.
    </tei:p>
    <tei:p>
     Amhat, novohradský turecký beg, sa jedoval. Tučný podbradok mu   podskakoval a hrubé pery zlostne šepkali:
    </tei:p>
    <tei:p>
     - Alah aby vás skáral! Alah ...
    </tei:p>
    <tei:p>
     Nikto sa mu nesmel na oči ukázať. Nesmel, iba ten, kto si nevážil   život. Lebo beg bol taký nazlostený, že od zlosti by bol kohokoľvek   handžárom pod hrdlom pošteklil. Fučal, nadúval sa, prevaľoval krvou   podliate oči a klial. Občas si trhal bielu bradu a kopal do   hrubizných pokrovcov, ktorými bola ozdobená celá komnata.
    </tei:p>
    <tei:p>
     A veru milý beg sa mal prečo jedovať, lebo list, čo poslal banským   mestám, akoby bol do Hrona hodil. Banské mestá mu ani denár   neposlali. Beg vymýšľal všelijaké spôsoby, ako dostať do pazúrov   pokladnice banských miest, najmä Štiavnice, ale nič sa mu nedarilo. A   pokladnice ho dráždili ako hladného kocúra kusisko slaniny, privysoko   zavesený. Okrem toho dráždili ho všelijaké pravdivé i zveličené   povesti o rozprávkových pokladoch banských miest, nuž podnikal, čo mu   len na um zišlo, aby sa ich zmocnil.
    </tei:p>
    <tei:p>
     Dosť ráz sa pokúsil napadnúť banské mestá, sto ráz sa ich chcel   zmocniť zradou, no zakaždým sa dostali iba do niektorej z okolitých   dedín, lebo ešte bol ďaleko pred Štiavnicou, a už celé mesto i okolie   vedelo, že prichádza: vatrári ho prezradili. Obrancovia sa   prichystali a milý beg musel s hanbou neslávne zutekať.
    </tei:p>
    <tei:p>
     Štiavničania boli na stráži vo dne v noci. Tajní zvedovia, ktorých   nikto nepoznal, nikto nevidel, ustavične striehli na cesty a   chodníky, a len čo zbadali nejakú podozrivú vec, nejakú skupinu   vojska, upovedomili hneď najbližšieho vatrára, a už o chvíľu hustý   stĺp dymu sa kúdolil do oblakov alebo vatra blčala do šíreho kraja a   ohlásila: Turci idú!
    </tei:p>
    <tei:p>
     A tie vatry zblčali všade. Blčali na Sitne, na kolpaských Troch   vrchoch, na žakýlskej Snoži, na zvolenskom Pustom hrade, blčali od   Brezna po Levice, len sa tak obloha červenala. Kde-tu zadunel ťažký   výstrel na znak, že Turci sú už blízko.
    </tei:p>
    <tei:p>
     V taký čas sa zbehávalo všetko, čo vládalo držať v rukách zbraň, a   vykročilo v strany, odkiaľ Turci prichádzali. A Turci dobre vedeli,   že pred takou presilou je najlepšie zutekať. Veru, lebo stalo sa, že   obrancovia naďabili v hustých lesoch sitnianskych, kolpasských alebo   zvolenských na menšie oddiely tureckého vojska, po ktorých potom ani   stopy neostalo.
    </tei:p>
    <tei:p>
     Beg Amhat to vedel, a preto zúril a znova a znova hľadal spôsob,   ako sa zmocniť pokladníc banských miest.
    </tei:p>
    <tei:p>
     Písal sa rok tisíc päťsto sedemdesiat. Toho roku sa jar trošku   oneskorila, preto i Turci sa začali neskoršie hýbať. Tejto jari si   beg Amhat umienil, že sa musí dostať k ťažkým pokladniciam Štiavnice,   čo by čo bolo. Chystal veľkú výpravu. Mal premyslený dobrý plán a bol   si istý, že keď ho uskutoční, Štiavničania popustia. Vedel, že   zvedovia sledujú každý jeho krok, že vatrári sú na stráži vo dne v   noci, že mesto sa bude brániť. Novohradský beg vedel i to, že keby sa   pustil proti mestu za bieleho dňa otvorene, bez príprav, nedošiel by   ani k Nemciam, ba ani do krupinského chotára, a už by na Sitne vatra   blčala a oznamovala celému kraju jeho nevítaný príchod, I zaumienil   si, že teraz bude obozretnejší. Aj on vyšle zvedov, aby pozisťoval   sídla vatrárov, potom všetkých pekne polapajú a hneď celou silou udrú   na Štiavnicu. Takto hútal a tak sa i rozhodol spraviť.
    </tei:p>
    <tei:p>
     Raz v apríli, popoludní, keď vypil neveľkú čašu tuhej čiernej   kávy, udrel na medený gong. Ťažký záves, čo visel pred vchodom do   izby, vzápätí sa pohýbal a do komnaty vkročil sluha.
    </tei:p>
    <tei:p>
     - Nech príde Hassan! - rozkazoval beg. O chvíľu volaný vkročil do   komnaty.
    </tei:p>
    <tei:p>
     - Sadni, - kývol beg, ukazujúc na zem vedľa seba. Keď si Hassan   sadol, Amhat sa nachýlil k nemu a pološeptom začal hovoriť:
    </tei:p>
    <tei:p>
     - Viem, Hassan, že Alah požehnáva tvoje kroky, preto som ťa   zavolal.
    </tei:p>
    <tei:p>
     - On i na tvoju hlavu posiela šťastné chvíle, beg, - odpovedal   Hassan, hlboko sa klaňajúc.
    </tei:p>
    <tei:p>
     - Áno, Alah neopúšťa svojich verných. Ale prekliati Štiavničania   nechcú veriť, že my, služobníci Alahovi, môžeme ich rozmliaždiť ako   červy, že ich bašty a domy môžeme zrovnať so zemou. Nechcú veriť, že   ich chlapov môžeme skrátiť o hlavy a ich ženy a deti odvliecť. Ale   beda im, beda, tri razy beda! Náš zlatý polmesiac sa ešte zatrepoce   na ich kostoloch, lebo Alah svojich neopustí! - rozohnil sa Amhat,   temer zabudnúc, že i Hassan je pri ňom.
    </tei:p>
    <tei:p>
     - Alah nech požehnáva tvoje kroky, beg! -• povedal Hassan.
    </tei:p>
    <tei:p>
     - Dobre, Hassan, dobre, ale počúvaj, prečo som ťa volal.
    </tei:p>
    <tei:p>
     - Kvôli tebe i do vriaceho oleja skočím, - sľuboval Hassan.
    </tei:p>
    <tei:p>
     - Možno i ta prídeš, ale teraz počúvaj, lebo napred musíš vykonať   vec, ktorou ťa teraz poverím.
    </tei:p>
    <tei:p>
     - Rozkazuj! - sklonil hlavu Hassan.
    </tei:p>
    <tei:p>
     - Teda počúvaj! Keď slnce bude vstávať a príde nový deň, vezmeš   niekoľko najlepších ľudí a odídeš. Pôjdeš cez lesy k Štiavnici.   Presliedite všetky chodníčky, cestičky, dozviete sa, lebo psí jazyk   ďaurov dobre poznáš, kde sa skrývajú tí prekliati, čo zapaľujú vatry,   keď zbadajú môj príchod. Chystám sa vykrútiť smelým Štiavničanom, čo   sa nechcú skloniť predo mnou, pyšné šije. Ale najsamprv musím polapať   vatrárov, aspoň tých, čo strážia cesty do Štiavnice. Pozisťuješ, kde   sú a ako by ich bolo najlepšie zlapať. Dozvedaj sa i to, koľko   vojakov je za múrmi mesta a koľkí strážia pred bránami. Hľadaj, azda   nájdeš cestu, po ktorej by sme nebadane mohli vniesť oheň za múry   mesta a šabľami zaihrať neveriacim pred nosmi. Preoblečte sa za   rubárov, tak nikomu nebudete biť do očí, keď vás stretnú v   lesoch.
    </tei:p>
    <tei:p>
     Hassan počúval a prikyvoval hlavou. Oči sa mu blyšťali, prsty sa   mu triasli od nedočkavosti, lebo vedel, ak sa mu vec podarí, Amhat ho   bohato odmení.
    </tei:p>
    <tei:p>
     - Urobím, ako kážeš, ako že je jeden Alah a Mohamed je jeho   prorok! Tu ti prisahám pri brade prorokovej.
    </tei:p>
    <tei:p>
     - Dobre, Hassan, si udatný, viem, ako bol tvoj otec, kým ho tí   prekliati nenastokli na kôl. Vezmi si, čo potrebuješ, a choď. Dobrý   pozor dávaj! Nepíš, neznač, len do pamäti vrývaj všetko, tam to nikto   nenájde. Alah nech ti dá vidieť za troch a počúvať za štyroch. Keď sa   mesiac bude vracať do splnu, budem ťa čakať.
    </tei:p>
    <tei:p>
     Beg kývol rukou a milo sa usmial. Hassan vstal, hlboko sa poklonil   a ticho, ako prišiel, vytratil sa z komnaty.
    </tei:p>
    <tei:p>
     Amhat sedel ešte hodnú chvíľu a hľadel na ťažký záves na dverách,   čo sa ešte stále hýbal. Potom vstal a prešiel do susednej izby, ktorá   mala okná na sever. Zahľadel sa cez ne kamsi do neurčita. A čím   dlhšie hľadel, tým jasnejšie boli jeho oči. Zatínal päste a zaťaté   dvíhal najprv do výšky pása, potom vyše pliec, a keď ich zdvihol vyše   hlavy, prudko nimi komusi zahrozil.
    </tei:p>
    <tei:p>
     Nejaký čas po tomto rozhovore pobral sa húfec chlapov popri riečke   Štiavnici dolu k Novohradu. Vonkoncom by sme neboli poznali Hassanov   oddiel. Boli oblečení ako sedliaci, ako rubári, chudáci, akých sa v   tých časoch hodne potulovalo hore i dolu k Budínu i od Budína. Len   títo nešli tak bezstarostne, ako chodievali ozajstní pocestní. Tu sa   ponáhľali, tu zas odbočili do hory, tam zastali, skrytí prečkali noc   alebo i deň, keď sa niekde na okolí zjavil oddiel z niektorého hradu.   Len keď vyšli z hôr a prešli Šahy, poberali sa smelšie a rýchlejšie   postupovali.
    </tei:p>
    <tei:p>
     Hassan bol naozaj chlapík, na ktorého sa mohol novohradský beg   spoľahnúť. A jeho kompáni neboli od neho odchodnejší. Rozpŕchli sa po   horách, po dedinách, vyzvedali sa, nenápadne vypytovali, snorili ako   kopovy. Pravdaže, každému visel život na vlásku, ale to boli ľudia   zvyknutí na túto robotu. Vedeli, že alebo vyhrajú, alebo všetci   prehrajú.
    </tei:p>
    <tei:p>
     Tentoraz neprehrali. Šťastie im poslúžilo. Prekutali celé okolie a   dozvedali sa, čo sa dozvedieť mali.
    </tei:p>
    <tei:p>
     Veselí sa vracali.
    </tei:p>
    <tei:p>
     Keď ich vpustili cez bránu do hradu, Hassan sa nešiel ani   preobliecť. Taký, aký bol, dal sa ohlásiť begovi Amhatovi.
    </tei:p>
    <tei:p>
     Beg len vypleštil oči a nadul tučnú peru, keď mu oznámili, že   Hassan sa vrátil. Preto ho hneď kázal priviesť a nedočkavo čakal, aké   správy prináša.
    </tei:p>
    <tei:p>
     Nuž vošiel Hassan, keď sa odchýlil ťažký záves na vchode begovej   izby. Hlboko sa klaňal, hlavu schýlil, ruky na prsiach skrížil a tak   čakal, kým ho beg osloví.
    </tei:p>
    <tei:p>
     - Ty si to, Hassan? - prehovoril beg, keď sa spamätal z   prekvapenia. - Živý a zdravý? Sadni si a hovor!
    </tei:p>
    <tei:p>
     Hassan sa usalašil na pokrovci pred begom a hneď začal:
    </tei:p>
    <tei:p>
     - Zistili sme všetkých vatrárov v okolí Štiavnice, teraz daj   oddiely, aby sme ich mohli pochytať. O deň-dva pohneme sa do lesov a   ty s vojskom sa pohneš o tri-štyri hodiny za nami a budeš čakať na   polceste na moje správy. Keď budeme s vatrármi hotoví, pošlem   najrýchlejšieho posla k tebe s odkazom, že sa môžeš pohnúť na   Štiavnicu. Nič nám nemôže prekaziť plány, - hovoril Hassan jedným   dychom.
    </tei:p>
    <tei:p>
     Beg Amhat pokýval hlavou, prívetivo sa usmial na Hassana a   povedal:
    </tei:p>
    <tei:p>
     - Dobre, Hassan. Len si oddýchni. Teraz nám už naozaj nič neujde.   Oddýchni si a vyhľadaj si chlapov, akých potrebuješ. A ja sa   pripravím a budem čakať na tvoje správy. Pohneme sa za vami tak, ako   radíš. Teraz choď, lebo vidím, že si ustatý.
    </tei:p>
    <tei:p>
     Hassan namáhavo vstal. Naozaj, teraz pocítil slabosť a ustatosť.   Bol by sa zvalil pred begom. No pozbieral všetky sily a tak, ako to   predpisoval poriadok, so sklonenou hlavou, so skríženými rukami,   chrbtom k vchodu ustupoval k závesu, ktorý tu bol namiesto dvier.
    </tei:p>
    <tei:p>
     Beg Amhat sa dlho za ním díval aj potom, keď už odišiel, sedel a   hľadel na červený pás, ktorým prievan ľahko pokyvoval. V mysli kul   plány, ako všetko zariadi, aby mu vtáčik, ktorého mal už spolovice v   hrsti, tentoraz neuletel.
    </tei:p>
    <tei:p>
     O niekoľko dní večer, keď už všade bolo ticho a ťažká noc si   líhala na šíry kraj, Hassan s neveľkou družinou na koňoch sa pohol z   Novohradu. Kone sprvu leteli cvalom smerom na Štiavnicu, potom zahli   na lesné chodníky a bežali pomalšie. Pred polnocou boli jazdci pod   Sitnom. Tam Hassan prikázal zastať, rozdelil oddiel na niekoľko   menších skupín; vodcom každej skupiny bol zved, čo pred dvoma   týždňami chodil s Hassanom po horách a zisťoval vatrárov. Každá   skupina mala na starosti jedného vatrára, a keď ho lapí, posol mal   prísť sem pod Sitno a čakať na ostatných. Keď budú hotoví so   všetkými, najrýchlejší posol pôjde s odkazom k begovi.
    </tei:p>
    <tei:p>
     O päť minút bol oddiel podelený na skupiny po troch-štyroch   chlapoch, ktorí sa rozišli do hustých lesov. Sám Hassan so štyrmi   chlapmi si vzal na starosť Sitno.
    </tei:p>
    <tei:p>
     Keď už všetky skupiny zmizli v tme, Hassan velil nasadať na kone.   Jazdci vysadli a úzkym chodníkom hnali kone do vrchu, kým sa dalo.   Keď vrch už bol veľmi strmý, zosadli, vzali kone za uzdy a šli pešky.   Asi pol hodiny cesty pred vrcholom zastali, našli záštitu za húštinou   a ta zaviedli kone. Pri koňoch ostali traja chlapi, aby ich zvládli,   keby ich niečo splašilo, a Hassan s najmocnejším z nich vykročil na   temeno.
    </tei:p>
    <tei:p>
     - Dosť nás je dvoch na ďaura, - povedal. - Ak by sme dlho   nechodili, príďte za nami! - doložil potom a o chvíľočku zmizli   ostatným z očí.
    </tei:p>
    <tei:p>
     Tuho kráčali cez húštiny, aby nestrácali ani minútu, a asi o pol   hodiny spomalili krok, lebo vatrárova skrýša bola neďaleko. Ticho sa   prikrádali od stromu k stromu a spoza balvana za balvan. Naraz   pomedzi stromy zazreli slabú žiaru ohňa. Hassan, ktorý šiel popredku,   pravicou zadržal druha, stal si za iný dub a pozoroval. Na čistinke   vo svetle vatry bolo vidieť obďaleč od koliby postavu ozrutného   človeka, pri kolibe hromady poukladaných polien. Turci obišli   polkruh, aby sa dostali vatrárovi za chrbát, potom ticho, opatrne sa   prikrádali k nemu bližšie a bližšie. Už len niekoľko radov stromov   bolo medzi nimi a Obuchom, keď Hassan prudko šklbol svojho druha za   ruku a vyrútil sa z lesa na čistinku. Jeho druh za ním. Niekoľko   skokov, a obaja boli pred kolibou a pred vatrárom, ktorý sa na šuchot   prudko obzrel. Keď zbadal dvoch chlapov, bežiacich z lesa, zarazil sa   a prekvapený hľadel na neznámych. Turci boli od neho už na dva skoky,   keď vatrár zacítil, že je zle. Rýchlo ako strela sa zohol, schytil   hodný drúk, čo mu ležal pri nohách, a skríkol:
    </tei:p>
    <tei:p>
     - Maťo! Maťo!
    </tei:p>
    <tei:p>
     No druhý výkrik ledva stačil dokončiť. Turci boli už tesne pri ňom   a hnali sa na neho. Obuch sotva stihol odskočiť a ohnať sa drúkom.   Ale keď videl, čo je vo veci, zúrivosť ho pochytila, i zašvihol zo   päť ráz drúkom okolo seba sem a ta. Keď piaty či šiesty raz švihol,   začiahol Hassanovu ruku, ktorá mierila na neho šabľou. Šabľa odfrkla   kamsi ďaleko do trávy a Hassan zavrčal od bolesti ako lev a zhrbil   sa.
    </tei:p>
    <tei:p>
     Táto úspešná obrana útočníkov na chvíľu zmiatla. Zastali v divom   postoji, Hassan sa vystrel, poobzeral sa za svojou šabľou, ale keď ju   nikde nevidel, skríkol na druha:
    </tei:p>
    <tei:p>
     - Bi!
    </tei:p>
    <tei:p>
     Sám sa potom s holými rukami vrhol na Obucha.
    </tei:p>
    <tei:p>
     Obuch jastril na každý pohyb útočníkov, odskakoval ku kolibe,   oháňal sa na obe strany drúkom a zas skríkol:
    </tei:p>
    <tei:p>
     - Maťóóó!
    </tei:p>
    <tei:p>
     - Tu som, otec, čo je? - bolo počuť spoza neďalekého stromu a   bystrý chlapec skočil vzápätí na čistinku pred kolibou.
    </tei:p>
    <tei:p>
     Keď zazrel neznámych chlapov, útočiacich na otca, oháňajúceho sa   ťažkým drúkom, na chvíľu zdrevenel od strachu. Srdce sa mu strepotalo   v hrudi, že mu ju išlo roztisnúť, ale hneď vtom začul otcovo volanie:   „Pomôž! Naraz porozumel, skočil do koliby a o pol minúty zas   vyskočil s lukom v ruke. Turci si ani nestačili uvedomiť, že treba   prejsť z útoku do obrany. Maťo už natiahol tetivu a vypustil šíp.   Vzápätí Hassan si prudko zakryl oko, zreval, potom sa takisto prudko   chytil za prsia, lebo druhý šíp sa zaryl do nich. Padol na koleno a v   tom položení na chvíľu ostal.
    </tei:p>
    <tei:p>
     Keď to Obuch pobadal, prešiel z obrany do útoku. Rozohnal sa   drúkom tak prudko, že mu len tak hvižďal v rukách. Turek, Hassanov   druh, keď videl, že ostal sám proti ozrutnému vatrárovi, zo dva razy   odskočil nabok, potom sa naraz obrátil a rozbehol do tmy. Obuch za   ním, a pretože mal nohy doista dva razy také dlhé ako Turek, za   prvými stromami ho dobehol a udrel drúkom po väzoch. Turek odkväcol   na kolená. Obuch ho zdrapil za obe ruky a vytrhol mu z nich zbraň.   Potom si ho vyložil na chrbát a niesol na čistinu.
    </tei:p>
    <tei:p>
     Maťo stál na dva kroky od Hassana, v rukách držal natiahnutý luk a   striehol, či sa pohne. Ale Hassan sa nedvíhal, iba ťažko stonal.
    </tei:p>
    <tei:p>
     Keď Obuch prichádzal k Maťovi, Maťo obrátil k nemu rozpálenú tvár   a zadychčaným hlasom zvolal:
    </tei:p>
    <tei:p>
     - To Turci, otec? Čo spravíme s nimi?
    </tei:p>
    <tei:p>
     - Čosi už len spravíme, aby ich parom uchytil, - zahromžil Obuch.   - Dones nejaký povraz z koliby!
    </tei:p>
    <tei:p>
     Maťo odbehol do koliby a doniesol povrazy, ktorými Turkov   pozväzovali na nohách i na rukách a vovliekli do koliby. Starý Obuch   potom ešte vzal krčah s vodou a zo tri razy chrstol zamdletému   Turkovi do tváre. Turek sa striasol a začal dýchať, potom sa pomykal   zo dva razy a prehodil z boka na bok, ale keď videl, že je mocne   zviazaný, utíšil sa a ostal ticho ležať.
    </tei:p>
    <tei:p>
     Vatrár a syn chvíľu hľadeli na premožených, potom starý Obuch   položil ťažkú ruku na synovo plece a povedal:
    </tei:p>
    <tei:p>
     - Musíš zájsť do mesta, Maťo. Vyhľadáš strýca Grnáča a rozpovieš   mu, čo sa stalo. On už bude vedieť, čo robiť.
    </tei:p>
    <tei:p>
     Maťo nebol bojazlivý, nebál sa v lese. Deň alebo noc, jemu bolo   jedno. Položil si širák na hlavu, vzal valašku a odišiel.
    </tei:p>
    <tei:p>
     Maťo kráčal tuho, potom i bežal dolu vrchom. Ľahučké krpce sa   temer ani nedotýkali zeme. Utekal, preskakoval jarky, zhnité kmene   stromov, ležiace cez chodník. Išiel chodníkmi, ktoré poznal len on a   otec a ktorými sa dalo najchytrejšie dostať do Štiavnice. Letel, len   sa tak mihal medzi stromami.
    </tei:p>
    <tei:p>
     Bola už hustá tma, keď prišiel do mesta. Pod Dolnou bránou zastal,   zavolal na stráž. Keď ho vpustili, rozpovedal, o čo ide.
    </tei:p>
    <tei:p>
     - Musíš dočkať ráno, je bezmesačná noc. Ráno pôjdeme po nich.   Vrátiš sa s nami, - prikazoval veliteľ stráže.
    </tei:p>
    <tei:p>
     No Maťo nechcel ani počuť o tom, aby čakal do rána. Vyšiel pred   mestskú bránu. Tam na chvíľu zastal. Dookola bola tma ako v rohu, na   päť krokov pred seba nedovidel. Ale Maťo nedbal. Zavolal stráži   „Zbohom! a rozbehol sa do tmy.
    </tei:p>
    <tei:p>
     Medzitým, čo Maťo letel do Štiavnice oznámiť príhodu s tureckými   zvedmi, Hassanovi druhovia vyčkávali návrat svojho veliteľa. Čakali   pol hodiny, čakali hodinu, a Hassan s druhom len nechodia. Čakali   ešte štvrť hodiny, potom popriväzovali kone o stromy a všetci traja   znepokojení vykročili do vrchu.
    </tei:p>
    <tei:p>
     Bežali hore vrchom, aby boli na mieste čím skôr. Od Hassana   vedeli, kde býval vatrár. O pol hodiny prišli na vatrárovu čistinku.   Tma bola ako v rohu, len niekoľko uhlíkov slabučko svietilo v   polovyhasnutej vatre stred čistinky.
    </tei:p>
    <tei:p>
     Turci sa potíšku prikradli za kolibu, hodnú chvíľu počúvali, a keď   ani najmenší šuchot nedoľahol k nim, z dvoch strán sa prikradli ku   vchodu.
    </tei:p>
    <tei:p>
     „Niekde tam bude, mysleli si a odrazu sa všetci traja vrútili   dovnútra. Vnútri ktosi divo vyskočil a chcel vybehnúť von. No Turci   ako na povel sa hodili na neho a chvíľu sa s ním pasovali, potom ho   zatisli do kúta koliby, kde Obuch, nehľadiac pod nohy, zavadil pätou   o poleno a spadol. Turci boli hneď na ňom a mocne ho pritlačili k   zemi. Darmo sa Obuch metal, trom chlapom sa nevládal vyšklbnúť. Ako   tak ležali zo pol minúty na zemi, Obuchovi sa nad hlavou naraz   zablysla striebristá dýka, ale druhý Turek zachytil ruku a   zašomral:
    </tei:p>
    <tei:p>
     - Nechaj, bude to dobrý otrok pre bega!
    </tei:p>
    <tei:p>
     Iba kolmi ho stĺkli, že stratil vedomie. Keď videli, že sa nehýbe,   jeden z lotrov zabehol k vatre, rozdúchal ju, zapálil fakľu a vošiel   s ňou do koliby. Pri červenkastom svetle zazreli v dvoch kútoch   koliby svojich druhov. Začudovali sa, ako ich jeden chlap mohol   premôcť. Potom im rozrezali putá a pozväzovali nimi Obucha. Hassan i   jeho druh ťažko, bez jediného slova sa pozbierali, potom traja   víťazní Turci potriasli Obucha, postavili ho na nohy a vliekli na   miesto, kde nechali kone. Tam ho vyhodili na jedného a chytro, ako sa   len dalo, zliezali z vrchu.
    </tei:p>
    <tei:p>
     Pod Sitnom ich už čakali ostatní; všetci boli s robotou hotoví.   Hassan sa za ten čas trochu zviechal; teraz vybral najrýchlejšieho   koňa, najmocnejší z Turkov sadol naň a letel k begovi s odkazom, že   všetko je v poriadku.
    </tei:p>
    <tei:p>
     Maťo si skrátil cestu tak, že prechádzal húštinami z chodníka na   chodník. Poznal Sitno i celé jeho okolie ako svoju dlaň, nemohol   zablúdiť. Udychčaný, ustatý, napínajúc ostatné sily, konečne vyšiel   na čistinku. Dookola bolo tichučko, až v ušiach zvonilo. Ani lístok   sa nepohol na stromoch. Maťo pokročil do tmavej koliby a zavolal:
    </tei:p>
    <tei:p>
     - Otec!
    </tei:p>
    <tei:p>
     No nikto sa mu neohlásil.
    </tei:p>
    <tei:p>
     - Otec! - zavolal hlasnejšie, ale nedostal nijakú odpoveď.
    </tei:p>
    <tei:p>
     Maťo sa znepokojil, habol na policu, kde bývala ocieľka a práchno,   a zo dva razy zakresal, zapálil triesku. Poobzeral sa po kolibe a   hrôza ho pochytila, keď videl, že koliba je prázdna. Vybehol na   čistinku a zúfalo vyvolával:
    </tei:p>
    <tei:p>
     - Otec! Otec!
    </tei:p>
    <tei:p>
     Ale nehlásil sa mu nikto.
    </tei:p>
    <tei:p>
     Maťo pobehával po čistinke a volal na otca, občas zastával a   napínal sluch, či sa mu otec neozve. Ale nie. Iba oheň praskal.
    </tei:p>
    <tei:p>
     Strašná predtucha mu stisla hrdlo. Maťo celý ochabol od myšlienky,   že otca odvliekli a azda aj zabili. Dlho myslel na nešťastného, ale   nevedel, čo by si mal počať.
    </tei:p>
    <tei:p>
     „Azda chcú napadnúť mesto, preto chytili vatrára! blyslo mu   hlavou po chvíli. „Musím upovedomiť okolie! a zatackal sa nazad   na čistinu.
    </tei:p>
    <tei:p>
     Rozkresal oheň a podpálil všetky hromady polien, ktoré boli na   čistine prichystané. O pol hodiny na Sitne blčali tri ozrutné   vatry.
    </tei:p>
    <tei:p>
     Maťo stál v žiare plameňov a slzy mu tiekli po lícach.
    </tei:p>
    <tei:p>
     - Otec! Otec! - šepkal. - Otecko môj, kde si?
    </tei:p>
    <tei:p>
     Iba po hodnej chvíli si uvedomil, že plač tu nepomôže.
    </tei:p>
    <tei:p>
     - Musím zbehnúť do Ilije! - povedal si a skočil do koliby, schytil   luk a tulec šípov a ako šialený letel dolu vrchom.
    </tei:p>
    <tei:p>
     Nehľadel na chodník. Potkýnal sa, vrážal do stromov, padal a   udieral sa, no nedbal nič, len letel a letel dolu vrchom. Strach o   otca ho chvíľami prinášal temer do bezvedomia.
    </tei:p>
    <tei:p>
     - Ak včas prídem, azda ho zachránim! Azda Ilijania sa vychytia za   nimi! - šepkal si plačky a ešte pridával do behu.
    </tei:p>
    <tei:p>
     Keď dobehol do Ilije, už boli všetci na nohách. Hlásnik zazrel   vatru na Sitne, nuž vzbúril celú dedinu. Pred richtárovým domom stála   hŕba chlapov. Medzi nich vbehol Maťo ako bez zmyslov.
    </tei:p>
    <tei:p>
     - Čo je, čo sa stalo? - kričali na neho zo všetkých strán, keď ho   spoznali.
    </tei:p>
    <tei:p>
     - Turci odvliekli otca! - skríkol Maťo plačlivo.
    </tei:p>
    <tei:p>
     Viac nemohol povedať, bolestné vedomie mu kŕčovite stislo hrdlo.   Zakvílil ako malé decko.
    </tei:p>
    <tei:p>
     - Kedy? Kam? - volali na neho chlapi.
    </tei:p>
    <tei:p>
     Maťo sa od vysilenia zrútil na zem, pod ich nohy, a iba po dlhej   chvíli sa zas zmohol na reč.
    </tei:p>
    <tei:p>
     - V noci, iste sa chystajú na Štiavnicu. Och, zachráňte ho, ľudia   boží. Nebudú ešte ďaleko. Zachráňte! - zakvílil a skryl si tvár do   dlaní.
    </tei:p>
    <tei:p>
     Chlapi sa začali radiť.
    </tei:p>
    <tei:p>
     - Musíme upovedomiť Štiavnicu i okolie, - vravel vysoký   richtár.
    </tei:p>
    <tei:p>
     Vtom pribehol pastier, čo za dedinou pásol kone. Nebol si istý, či   v dedine zbadali vatru na Sitne, nuž pribehol vec oznámiť. Skočil z   koňa a utekal k chlapom.
    </tei:p>
    <tei:p>
     - Vatra horí na Sitne! - volal. - Turci idú!
    </tei:p>
    <tei:p>
     Chlapi si ho nevšímali, iba richtár sa spýtal:
    </tei:p>
    <tei:p>
     - Kde si videl vatry?
    </tei:p>
    <tei:p>
     - Nikde, len na Sitne, - odpovedal pastier.
    </tei:p>
    <tei:p>
     - Ani na Kolpasských Troch vrchoch?
    </tei:p>
    <tei:p>
     - Nie, nikde, - opakoval pastier.
    </tei:p>
    <tei:p>
     - Tak idú Turci. I kolpasského vatrára chytili! - svitalo   richtárovi v hlave.
    </tei:p>
    <tei:p>
     Nestačil ani dopovedať, naraz sa na ceste ozval konský dupot.   Chlapi sa strhli. Čo je? Či už Turci idú ...?
    </tei:p>
    <tei:p>
     - To Obuchovo chlapča letí na koni, - volal ktosi z tmy. V hurhaji   zabudli na Maťa, ktorý sedel na zemi a počúval. Keď pribehol pastier   na koni a Maťo videl, že nikto sa nechystá zachraňovať mu otca,   svitla mu v hlave myšlienka sadnúť na koňa a utekať za otcom do   Kolpách, tam azda Turkov dochytia! Keď začul, že Turci idú na   Kolpachy a že ani na kolpasských Troch vrchoch vatra nehorí, rozhodol   sa. Pretisol sa pomedzi chlapov ku koňovi, vyskočil na neho a už   letel. Keď sa dostal na hradskú, hnal sa ako šialený.
    </tei:p>
    <tei:p>
     Za dedinou zbadal, že nad Kolpachmi nevidieť nijakú vatru.
    </tei:p>
    <tei:p>
     „Tak je, hútal, „ako hovoril ilijský richtár. Aj kolpasského   vatrára iste chytili a teraz azda už vraždia nevinných baníkov . .   .
    </tei:p>
    <tei:p>
     Maťo neľutoval koňa. Ak len cesta nešla do kopca, hnal ho. V ruke   stískal uzdu, na chrbte sa mu natriasal dobrý luk, na boku tulec   šípov. Prikrčil sa na chrbát koňa, akoby bol býval zrastený s ním.   Prešiel okolo Štiavnice a blížil sa ku kolpasskému lesu. O chvíľu   bude na mieste.
    </tei:p>
    <tei:p>
     Koník ťažko oddychoval. Ešte kúsok strmým kopcom, potom pôjdu   rovinou.
    </tei:p>
    <tei:p>
     - Len, môj, len! Ešte chvíľku vydrž! - prihováral sa Maťko   koníkovi.
    </tei:p>
    <tei:p>
     A koník akoby bol rozumel, pohodil hlavou a rezko vykročil do   strmého kopca. Konečne boli na kopci. Teraz pôjdu rýchlejšie. Maťo   pohnal koníka. Koník, cítiac pod nohami rovinu, napäl sily    rozbehol sa ako šíp.
    </tei:p>
    <tei:p>
     Mladý jazdec letel lesom. Každú chvíľu čakal, že stretne Turkov.   No keď prechodil zákrutami a nikoho nestretal, čakal, že začuje krik   alebo uzrie medzi stromami ohnivú žiaru. Ale nič.
    </tei:p>
    <tei:p>
     Pomaly les začal rednúť. Už bolo vidieť aj dedinu. Čudné. Ponorená   bola do úplnej tmy. Kolpašania nevedeli o ničom. Od Štiavnice ich   delili husté lesy, vatrára nebolo, nemal ich kto upovedomiť o   blížiacom sa nebezpečenstve.
    </tei:p>
    <tei:p>
     Maťo vletel do dediny ako vietor. Koník skákal po skalnatej ulici,   len tak iskry fŕkali spod kopýt. Uháňal rovno k richtárovi.
    </tei:p>
    <tei:p>
     Richtár Babiak býval na dolnom konci dediny. Po celodennej práci   spal, chudák, akoby ho bol do vody hodil.
    </tei:p>
    <tei:p>
     Maťo mocne zabúchal na vráta.
    </tei:p>
    <tei:p>
     Richtár vyskočil.
    </tei:p>
    <tei:p>
     - Kto tam? - volal, vystrčiac hlavu oknom.
    </tei:p>
    <tei:p>
     - Známy, otvorte! - kričal Maťo, ledva dýchajúc.
    </tei:p>
    <tei:p>
     Richtár, hodiac na seba odev, vyšiel otvoriť vráta.
    </tei:p>
    <tei:p>
     - Čo je? Odkiaľ? - opytuje sa richtár.
    </tei:p>
    <tei:p>
     - Turci! - zvolal Maťo.
    </tei:p>
    <tei:p>
     Richtár zastal, nevediac, čo si má myslieť. Naokolo bolo ticho,   celá dedina pokojne oddychovala. O Turkoch nebolo ani slychu. Vošiel   do izby a zažal svetlo. Maťo sa zvalil na širokú lavicu. Ťažko   oddychoval. Tvár mal zaliatu potom a bledú ako vosk. Ktosi mu podal   vody a on ju hltavo vypil.
    </tei:p>
    <tei:p>
     - Turci idú. Vatrára vám zajali. - hovoril trochu pokojnejšie.
    </tei:p>
    <tei:p>
     Richtár stál ako polenom ovalený. Len teraz sa pozornejšie pozrel   na chlapca.
    </tei:p>
    <tei:p>
     - Nie si ty Obuchov? - opýtal sa odrazu, nakloniac sa nad   Maťa.
    </tei:p>
    <tei:p>
     - Som, v noci Turci odvliekli otca, každú chvíľu tu môžu byť.   Richtár hneď dal zvoniť na poplach.
    </tei:p>
    <tei:p>
     V obci nastal zhon. Ospanlivé deti kričali, ženy zalamovali   rukami. Chlapi sa zbehávali k richtárovi. Niektorí utekali do lesa,   odvádzajúc statok. Richtár, ktorý sa medzitým obliekol a pripravil,   volal na chlapov:
    </tei:p>
    <tei:p>
     - Vatru zapáliť! Vatrár je odvlečený.
    </tei:p>
    <tei:p>
     Niekoľko mladíkov sa rozbehlo do lesa. O chvíľu blčala i nad   Kolpachmi vysoká vatra a kolpašský richtár rozkazoval:
    </tei:p>
    <tei:p>
     - Polovica chlapov ostane doma, ostatní idú za mnou zaťať   cesty!
    </tei:p>
    <tei:p>
     Mocní rubári z drienovských hôr rušali s richtárom. Boli to chlapi   ohorení ako uhoľ a silní ako duby. Zvŕtali ťažkými sekerami ako   pierkami. Strach šiel z nich už len pri pohľade. Dobre ich Turci   poznali a ešte lepšie poznali ich robotu. Zabíjali jedným úderom   jazdca na koni. Turci sa im vyhýbali na míle.
    </tei:p>
    <tei:p>
     Rubári sa teraz valili ako mrákava do lesov za dedinou, odkiaľ by   mohli prísť Turci. Za necelú polhodinku dobehli na miesto, kde sa   spájali cesty z antolských dolín s cestami, vedúcimi k Pliešovciam,   Sáse a Krupine. Boli to cesty, ktoré porosila nejedna slza zajatého   nešťastníka, skropila nejedna kvapka krvi raneného alebo zabitého   človeka.
    </tei:p>
    <tei:p>
     Tu rubári zastali a dali sa stínať najbližšie stromy. Cesta bola   zanedlho zaťatá. Potom sa chlapi roztratili do lesa, akoby ich zem   bola prehltla.
    </tei:p>
    <tei:p>
     Niektorí ostali na stráži pri záseku, iní sa vrátili do dediny   čakať pomoc, po ktorú richtár poslal do okolitých dedín ešte vtedy,   keď Maťo Obuch dobehol k nemu. Teraz sa dedinčania schádzali po   skupinkách, ozbrojení najrozličnejšími zbraňami, ba i štiavnickí   vojaci prišli, aby bránili prístup do mesta. Asi o hodinu celé okolie   bolo v Kolpachoch. Chlapi s kosami, cepmi, vidlami, i ozbrojení   štiavnickí vojaci sa pohli naproti Turkom, pri záseku cesty sa   poschovávali do hustých lesov na oboch úbočiach doliny a zahalení   nocou čakali.
    </tei:p>
    <tei:p>
     Čakali s rozpálenými tvárami hodinu, dve, potom naraz zahučalo   dolu dolinou ako náhly veľký príval. Príval sa stále blížil, až bolo   jasne rozoznať dupot koní. Potom sa zo zákruty vynoril čierny oblak,   valiaci sa k lesu a k dedine.
    </tei:p>
    <tei:p>
     To bola turecká jazda.
    </tei:p>
    <tei:p>
     Ale Turci nestačili prísť ani k záseku, z obidvoch strán doliny sa   strhol strašný divý rev a stovky ozbrojených sedliakov sa valili z   oboch úbočí proti jazde.
    </tei:p>
    <tei:p>
     Prekvapení Turci mocne pritiahli k sebe uzdy koní, keď zazreli tú   záplavu tiel, potom prvé rady obrátili kone a chceli sa vrátiť, ale   proti nim sa valili ich vlastní druhovia, nerozumejúc, čo sa robí.   Iba po jednej chvíli niektorí pozerali dohora smerom na Kolpachy, a   keď videli, že celé nebo nad nimi je červené od vatier, strhol sa   medzi nimi krik. „Vatry! Vatry! Turci porozumeli a dali sa   obracať kone, zrážajúc pritom druh druha, lebo toľkej presile, aká sa   valila na nich z húštiny, nebolo možné odolávať. Sedliaci i vojaci   ich prenasledovali, dokiaľ sa dalo, cestou sa zrážali s oddielmi,   ktoré sa pokúšali postaviť na odpor, zmietali ich ako vietor pierko a   hnali sa za ďalšími. No Turci na koňoch boli predsa rýchlejší, ušli,   a sedliaci, uspokojení víťazstvom, vracali sa do svojich dedín.
    </tei:p>
    <tei:p>
     Nikto z nich, opojených víťazstvom, si neuvedomoval, kto bol ich   záchranca. Iba kolpašský richtár, keď už bolo po všetkom, spomenul si   na Obuchovho Maťa a ponáhľal sa domov spýtať sa, čo je s ním.
    </tei:p>
    <tei:p>
     Keď vkročil do domu, v izbe už našiel ženu, ktorá stála v kúte pri   Maťovi Obuchovi a pokúšala sa ho dvíhať.
    </tei:p>
    <tei:p>
     - Čože je, žena? - pýtal sa jej richtár.
    </tei:p>
    <tei:p>
     - Do postele by som ho dala; chudák, zaspal tu na zemi od   vysilenia, - hovorila žena. - Pomôž!
    </tei:p>
    <tei:p>
     Richtár podišiel k Maťovi, ktorý spal na zemi tvrdo ako skala,   opierajúc si hlavu o stenu. Spoločne so ženou ho preniesli do   postele, prikryli ho a odišli, aby si Maťo oddýchol.
    </tei:p>
    <tei:p>
     - Chudák. Súci chasník, - hovoril potichu richtár, zatvárajúc   dvere, - nás zachránil, ale ktovie, čo je s jeho otcom. Ak ho majú   Turci v rukách, potom mu nebude pomoci. Po porážke, ktorú sme im   pripravili zásluhou chlapca, budú ešte krutejší, bezohľadnejší. .   .
    </tei:p>
    <tei:p>
     Maťo spal ako zarezaný do druhého rána. Keď sa prebudil, nechápavo   sa obzeral po neznámom prostredí. Prudko sa posadil na posteli.   Pomaly sa mu vracalo vedomie, spomínal si, čo tej noci prežil.
    </tei:p>
    <tei:p>
     - Otec! - skôr vzdychol, ako povedal.
    </tei:p>
    <tei:p>
     Vedľa, v kuchyni, ho začuli. Richtár potichu otvoril, a keď videl,   že Maťo je hore, vošiel do izby. Maťo hľadel na neho, spomínal si,   kto je to. Ale richtár ho predišiel:
    </tei:p>
    <tei:p>
     - No, Maťko, ako ti je?
    </tei:p>
    <tei:p>
     - Čo je s otcom? - ulipol pohľadom na richtárovi. Myslel si, že   richtárovi ľudia azda našli jeho otca.
    </tei:p>
    <tei:p>
     - Otec? Otec? . . . Pozri, Maťo, - povedal odrazu chladno richtár,   - nie si už dieťa, si súci chasník, musíš sa zmieriť s tým, čo ťa   zastihlo. Otcovi už sotva pomôžeme. Dali sme vedieť na všetky strany,   čo sa stalo. Posádky na hradoch budú pátrať po ňom, ale ktovie, či je   živý. Turci budú nezdarom strašne rozjedovaní. Otca si stratil, ale   zachránil si desiatky, ak nie stovky ľudí. Chudákov, sedliakov,   baníkov; možno tu, kde teraz stojíme, bolo by len zhorenisko, poliate   krvou a posiate mŕtvolami. Týmto sa teš, lebo si urobil naozaj dobrý   skutok.
    </tei:p>
    <tei:p>
     Maťo pokyvoval hlavou, hľadel na okno a ťažko zadržoval slzy v   očiach. Odrazu sa znova hodil na posteľ. Richtár vyšiel. Maťom mykal   kŕčovitý plač.
    </tei:p>
    <tei:p>
     Vstal neskoro, iba podvečer vyšiel z izby.
    </tei:p>
    <tei:p>
     Bol krásny večer. Veľa takých prežil s otcom na Sitne. Pozrel v   tie strany. Zrazu sa ho zmocnila túžba vrátiť sa ta, kde prežíval s   otcom dni a roky. Vábil ho končiar vysokého vrchu. Vyšiel na dvor.   Sprvoti len pomaly kráčal, a keď videl, že ho nik nezbadal, začal   zrýchľovať kroky, a keď došiel na kraj hory, dal sa behom   cestou-necestou k Sitnu.
    </tei:p>
    <tei:p>
     Kolibu našiel prázdnu. Bol v nej neporiadok, ako ho nechali po   sebe Turci. Maťo nič neopravoval, ani neupratoval. Hodil sa na lôžko,   založil ruky pod hlavu a hľadel do tmy. Malou špárou v drevenej   streche presvitala temná obloha. Jedna hviezdička nazerala do koliby,   dívala sa na Maťa.
    </tei:p>
    <tei:p>
     Maťo už neplakal. Srdce akoby mu bolo stvrdlo. Namiesto žiaľu sa   mu v ňom rozrastala strašná nenávisť proti Turkom. Keby bol dospelým   chlapom, vedel by, čo urobiť. Takto ...
    </tei:p>
    <tei:p>
     Počkaj!
    </tei:p>
    <tei:p>
     Ako mu to hovoril richtár?
    </tei:p>
    <tei:p>
     „Zachránil si desiatky, možno stovky ľudí. Sedliakov, baníkov,   chudákov . . .
    </tei:p>
    <tei:p>
     Hej, celkom tak mu to povedal. Možno mal richtár pravdu. Otca   nezachránil, ale zachránil tamtých ...
    </tei:p>
    <tei:p>
     Naozaj, Turci by boli dozaista zrovnali so zemou jednu alebo i   dve, tri dediny.
    </tei:p>
    <tei:p>
     Vstal.
    </tei:p>
    <tei:p>
     Nebude ležať, ani plakať. Srdce ho bolí, ale neoddá sa žiaľu.   Počul, že Turci zajímajú pánov pre výkupné, ale richtár hovoril, že   by boli zahynuli desiatky alebo i stovky ľudí z dedín. Tých treba   chrániť. Možno príde na Sitno nový vatrár. Nech. Maťo neodíde. Ostane   a bude striehnuť pozornejšie než doteraz . . .
    </tei:p>
    <tei:p>
     Vyšiel pred kolibu. Pomaly kráčal do vrchu. Poberal sa na vrchol   Sitna. Všetko zastierala vlažná hviezdnatá noc, horúcu tvár mu   chladil studený vetrík.
    </tei:p>
    <tei:p>
     Došiel na vrchol.
    </tei:p>
    <tei:p>
     Zastal si na skale a hľadel do noci. Keď sa díval k severu, srdce   mu mäklo. Vo veľkom okruhu od západu až k východu sa tam   rozprestierali dedinky, rozložené okolo mesta ako kuriatka okolo   kvočky. Keby bol deň, videl by na mnohých miestach pri dedinkách   ihlancovité staviská ako malé pyramídy, ktoré stoja nad každou   šachtou a šachticou. Videl by dym, vychodiaci z malých hutí, kde   hutníci lejú žeravý kov. No teraz nevidí ani žiaru, lebo posledný   turecký prepad iste nastrašil hutníkov. Neboja sa o seba, boja sa o   svojich, ktorých nechali doma.
    </tei:p>
    <tei:p>
     A zasa mu prišli na um richtárove slová.
    </tei:p>
    <tei:p>
     Naozaj.
    </tei:p>
    <tei:p>
     Baníci pracovali v baniach, hutníci pri ohni a rodiny nechali   napospas Turkovi. Lebo čo by urobili slabé ženy a deti, keď otcovia   musia pod zem?
    </tei:p>
    <tei:p>
     Bude strážiť!
    </tei:p>
    <tei:p>
     Obrátil sa chrbtom k mestu. Tamdolu vo veľkom okruhu od západu   k východu stoja, sedia vatrári a strážia. Tí sa nesmú báť Turkov.   Všetko je teraz v ich rukách.
    </tei:p>
    <tei:p>
     Ak by vatrári sklamali, mohlo by sa zle porobiť.
    </tei:p>
    <tei:p>
     Odrazu sa prikrčil.
    </tei:p>
    <tei:p>
     Tak sa mu zazdalo, akoby niekde smerom k Nemciam bolo na horách   vzbĺklo svetlo. Alebo sa mýlil? Nespustil zrak z toho miesta.
    </tei:p>
    <tei:p>
     Znova sa narovnal a vtom zasa!
    </tei:p>
    <tei:p>
     Zablikalo svetielko.
    </tei:p>
    <tei:p>
     A nezhaslo.
    </tei:p>
    <tei:p>
     Horelo, blikalo, čím ďalej, tým väčšie.
    </tei:p>
    <tei:p>
     Maťo stál najprv meravý. Trel si oči, trel si tvár. Možno je to   len prelud. Uštipol sa silne na ruku. Nie, nespí. Tam ďaleko na   juhovýchod od mesta horí vatra. Turci sa vracajú. Neraz tak urobili.   Už nerozmýšľal. Skočil dolu ku kolibe, našiel na polici kresadlo a   vybehol k pripravenej hranici.
    </tei:p>
    <tei:p>
     Zakresal. Niekoľkokrát musel opakovať kresanie, kým sa práchno   rozhorelo. Priložil ho k náloži. Oheň zapraskal.
    </tei:p>
    <tei:p>
     Vatra začala horieť.
    </tei:p>
    <tei:p>
     A horela, rozhárala sa vyššie a vyššie ...
    </tei:p>
    <tei:p>
     Ešte ju nevidieť jasno. Ale oheň neuhasína. Plamene olizujú   polená, pchajú sa medzi ne, vyskakujú vyššie. Už vatra nezhasne.
    </tei:p>
    <tei:p>
     Maťo sa znova vrátil na skalu. Neostal na nej, skryla ho nízka   štrbina, z ktorej mohol pozorovať okolie.
    </tei:p>
    <tei:p>
     Už videl: vzbĺkla vatra na Tanáde, na Troch vrchoch, na Snoži,   ďaleko smerom k Pukancu i Krupine, v Kremnických horách - všade   horeli ohne. Dolu v meste sa rozozvučali zvony.
    </tei:p>
    <tei:p>
     Všetko je na nohách. Turci sa nedostanú k mestu!
    </tei:p>
    <tei:p>
     Na Sitne horí obrovská vatra. Vidieť ju ďaleko k juhu, odkiaľ   prichodí skaza na podsitniansky kraj.
    </tei:p>
    <tei:p>
     Maťo vyskočil z úkrytu na skalu.
    </tei:p>
    <tei:p>
     Turci sa nedostanú k mestu! Zahrozil rukou k juhu.
    </tei:p>
    <tei:p>
     Vatra horela jasným, hybkým plameňom. Iskry vyletovali vysoko k   oblohe.
    </tei:p>
    <tei:p>
     Sitno má znovu vatrára!
    </tei:p>
   </tei:div>
  </tei:body>
 </tei:text>
</tei:TEI>
