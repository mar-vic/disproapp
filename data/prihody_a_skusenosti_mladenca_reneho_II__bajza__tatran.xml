<?xml version="1.0" encoding="utf-8"?>
<tei:TEI xml:id="slk1976241" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Príhody a skúsenosti mládenca Reného (Druhý diel) : ELTeCedícia
    </tei:title>
    <tei:author ref="viaf:64128340">
     JozefIgnác, Bajza(1755 - 1836)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     41092
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Jozef Ignác,
     </tei:author>
     <tei:title>
      Príhody a skúsenosti mládenca Reného (Druhý diel)
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1976
     </tei:date>
    </tei:bibl>
    <tei:bibl type="firstEdition">
     <tei:author>
      Jozef Ignác, Bajza
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1785
     </tei:date>
    </tei:bibl>
    <tei:bibl type="digitalSource">
     <tei:title>
      Príhody a skúsenosti mládenca Reného (Prvý diel) : edícia Zlatý      fond denníka SME
     </tei:title>
     <tei:ref target="https://eknihy.sme.sk/titul/prihody-a-skusenosti-mladenca-reneho-2"/>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T1"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-11-12">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Príhody a skúsenosti mládenca Reného (Druhý diel)
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     #K#René sa opäť vydáva na cesty#-K#
    </tei:head>
    <tei:p>
     Don Varlet už ľahšie znášal nový odchod Reného, pretože sa   odoberal do civilizovanejších a bezpečnejších krajov. No Fatima bola   z toho nešťastná, matka ešte nešťastnejšia, veď ani sa nestačila na   neho do vôle vynadívať, a najnešťastnejšie sa cítila Hadixa. Keď   kočiši nakladali na voz cestovné potreby, zdalo sa jej, že spievajú   pohrebnú „Rozžehnajme sa s tým telom…“; a keď vychádzal z domu René,   mala dojem, že ho odnášajú do hrobu. Mladík ju potešoval a uisťoval,   že odchádza iba kvôli ich spoločnému šťastnejšiemu životu, a prosil   ju, aby trpezlivo prečkala jeho dočasnú neprítomnosť. Utešoval aj   sestru i rodičov, a keď všetkých upokojil nádejou šťastného návratu z   vydarenej cesty, odišiel.
    </tei:p>
    <tei:p>
     Uberali sa rovno do krajiny, patriacej pod moc čierneho orla,   prešli už hodný kus cesty a zastali v istom meste ešte s talianskym   obyvateľstvom, kde René skúsil veľa.
    </tei:p>
    <tei:p>
     Prenocovali v hostinci, ktorý pre väčšie pohodlie občanov stál   blízko akéhosi kostola, skade hneď prvé ráno začuli hlasné zvuky   bubnov, trúb, píšťal a všelijakých iných nástrojov. Keď sa spytovali,   čo je to za pobožnosť, dozvedeli sa, že tento boží chrám patrí   mníškam a práve teraz majú tam akúsi pannu obliekať a prijímať do   noviciátu. René prosil Van Stiphouta, aby ta nazreli, nuž vošli   dnu.
    </tei:p>
    <tei:p>
     Keď vchádzali do kostola, práve sa hrnul hore na kazateľnicu mních   (nepochybne obyčajný mníško a kláštorný kazateľ) na pohľad plný   ducha, celým svojím výzorom sľuboval neobyčajnú a vynikajúcu   kázeň.
    </tei:p>
    <tei:p>
     Oproti kazateľnici sedela ako na svadbu či vlastne na svadobné   mníšske sľuby prekrásne pristrojená deva, ktorá mala o chvíľu zložiť   celú výzdobu i čačky a všetku okrasu kvôli bohu vymeniť za čierny   habit. Okolo nej sedelo veľa podobne vyparádených družíc, široké a   oddavačky — niektoré plakali, iné sa smiali.
    </tei:p>
    <tei:p>
     Hlásateľ slova božieho vytiahol si najprv z jedného rukáva šatku a   vysiakal sa do nej, potom z druhého rukáva vyňal inú šatku a riadne   sa ňou poutieral, lebo sa začal potiť už pred touto veľmi namáhavou   robotou. Dva-tri razy si nato odkašľal a podľa vtedajšej obyčaje   pomalinky, akoby to z neho bolo treba ťahať kliešťami, zacitoval z   Písma svätého:
    </tei:p>
    <tei:p>
     „Dcéry tohto sveta si nazhromaždili veľké bohatstvo: no ty si   prevýšila všetky. Preto bežíme za vôňou tvojich mastí a preto si ťa   devy tak obľúbili. A povedali sme: Ty si najlepšia spomedzi dcér   Jeruzalema.“
    </tei:p>
    <tei:p>
     Po prednesení tejto state začal svoju kázeň:
    </tei:p>
    <tei:p>
     „Nech sem prídu, pribehnú všetci Francúzi, ktorí sú pôvodcami   všetkého zla a holdujú tým najhorším mravom… Bezbožní Francúzi —   vlastne Francúhi!
    </tei:p>
    <tei:p>
     Nech sem prídu, dobehnú všetci terajší Nemci s celou svojou   učenosťou, ktorú prebrali od Francúzov, so všetkými svojimi nemúdro   posmešnými, podaromnici zloženými, zbytočne spísanými a bez   schválenia učencov vytlačenými knižkami… Bezbožní Nemci!
    </tei:p>
    <tei:p>
     S Francúzmi a Nemcami môžu sem prísť, pribehnúť všetci blázniví   spisovatelia, prikotúľať sa všetky hlavy s hnilými a smradľavými   mozgami; môžu povstať všetci streštení mudrci a budovať svoje šiance   a stavať na ne delá, páliť a strieľať z nich svojimi skôr   materialistickými než kacírskymi flintami a pištoľami… Môžu si brúsiť   a ostriť svoje meče, kocprty, šable i paloše, môžu vyvolať hoc aj   takú vojnu, akú na počiatku sveta nehanebne viedol pyšný Lucifer,   môžu pohnúť hoc aj nebom, zemou a peklom… Čože dosiahnu?… Ó!… Ach!…   Ó!
    </tei:p>
    <tei:p>
     Proti nim však z tohto najpevnejšieho zámku, z tohto najvyššieho   kopca a vrchu čiže z najsvätejšieho kláštora veru nastaví a namieri   svoje kanóny, svojím pušným prachom veru odpáli a guľami bude ich   ostreľovať táto panna, ktorá sa čoskoro, totiž po prijatí profesie   čiže zložení sľubov stane matkou Florenciou… A Florencia týchto   nepriateľov všetkého dobra oškvarí, opáli, pobije a pomárni pištoľami   modlitieb, mažiarmi pôstov a kanónmi dobrovoľnej chudoby.
    </tei:p>
    <tei:p>
     Florencia sa stáva opravdivou, dokonalou mníškou, lebo názov   mníška vznikol z gréckeho slova monos, čo znamená jeden, samotný —   jednu, samotnú, teda vo svojej cele bude bývať jedna jediná, samotná…   Florencia sa stáva statočnou, dokonalou rehoľníčkou, lebo statočne a   dokonale splnila hlavný rehoľný príkaz: Choď, predaj všetko a peniaze   rozdaj chudobným… Florencia predala svoju nádheru, svoju hrdosť,   manželstvo, predala všetok svoj majetok poľný aj domáci, úrodu na   roliach, v stodolách, imanie v majeroch, kaštieľoch, izbách, lichvu v   maštaliach, všetko dvojnohé i štvornohé, pernaté a srstnaté, šuté i   rohaté, živý aj mŕtvy a nehnuteľný majetok… a čo za to dostala, celú   túto ohromnú sumu rozdala chudobným. Ktorým a akým? Ktorým a akým   chudobným?!… Svojim rehoľným sestrám… Veď sestričky sú nepochybne   chudobné, sú to skutočné žobráčky, lebo podľa svojho sľubu všetko   majú a ničím nevládnu.
    </tei:p>
    <tei:p>
     Florencia splnila teda (aký to vzor! Ľudia, prečo ho nenasledujete   oboma rukami aj nohami!), celkom splnila prikázanú podmienku   dokonalosti, lebo mala čo predať, a bolo toho veľa. Od nej nech si   berú príklad všetci a všetky, čo chcú vstúpiť do stavu dokonalosti   čiže do rehoľného stavu; od nej nech sa učia, že musia mať čo predať…   Veď akože nemajetný žobrák splní prvú časť podmienky na dosiahnutie   dokonalosti, ktorá prikazuje: Choď a predaj všetko! Florencia mala   veru čo predať, Florencia aj predala všetko, čoho bolo veru veľa, a   tržbu rozdala chudobným, veru dala ju mníškam, svojim najmilším,   najľúbeznejším a najúprimnejším sestrám, ako ste to už odo mňa   počuli.
    </tei:p>
    <tei:p>
     Na túto príležitosť vybral som z biblie vhodný citát, ktorý znovu   opakujem: Dcéry tohto sveta si nazhromaždili veľké bohatstvo, no ty   si prevýšila všetky… Florika, ty si ich prevýšila, premohla a   zvíťazila nad nimi… Prišla si, videla si, zvíťazila si, ako to   povedal v dávnych časoch Cicero… A Cicerónovej výpovede sa budem   pridŕžať aj vo svojej kázni.
    </tei:p>
    <tei:p>
     Ponajprv chcem dokázať, že si prišla. V druhej časti dokážem, že   si videla. Napokon a po tretie dokážem v kázni, že si zvíťazila. Ak   to všetko dokážem, tak bude pravda, že: Dcéry tohto sveta si   nazhromaždili veľké bohatstvo, no ty si ich prevýšila všetky… Teda   dobre počúvajte, prosím, všetci prítomní a predovšetkým ty, Florika,   mladucha božia.“
    </tei:p>
    <tei:p>
     Po tomto úvode mu tri razy zabubnovali a zatrúbili z troch   pavlačí. Kým to všetko odznelo, mních sa opäť utieral, odkašlával si,   oddychoval, čistil si nos a šnupal tabak. Potom sa pustil do prvej   časti kázne a začal náramne zoširoka dokazovať a rozkladať, že   prišla. Kam? Do kostola s veľkým sprievodom ako snúbenica samého   boha… Nato vysvetľoval a objasňoval, že videla. Čo? Svet a jeho   márnosti, kláštor a jeho svätosť. Pozrela a videla vysoké kláštorné   múry, cez ktoré sa nedostane diabol, aby pokúšal, hoci ho na obrazoch   často maľujú ako capa, čo vie vrtko a vysoko skákať… Posledná časť   kázne obsahovala tretí bod, že zvíťazila. Nad kým? Nad nemeckými   spisovateľmi a najmä nad Aiblom.
    </tei:p>
    <tei:p>
     Aibla stotožňoval pre podobnosť mena s diablom a proti nemu brojil   najostrejšie.
    </tei:p>
    <tei:p>
     Kázeň skončil napokon takto: „Nuž poď teda, sestra moja rozkošná,   poď si po korunu!… Poď, Florencia, láska moja, holubica moja   vyvolená, ruža moja čistá ako ľalia, mladucha moja roztomilá,   pozlátená žiarou strieborného mesiaca i slnka, rodina moja,   virgajúca, poskakujúca a tancujúca sťa kozička, ruky ti vari tokársky   majster vystrúhal… poď si po korunu zo závoja posväteného   rehoľou!
    </tei:p>
    <tei:p>
     Morské vody nemohli zahasiť lásku, ktorou si sa rozpálila za   kláštor, ba tú lásku nezalejú ani rieky! K vám sa obraciam a   prihováram… vy dávne obyvateľky tohto nebeského zámku, hľa, tu je   vaša nová sestrička! Vy ste tu strávili už veľa rokov v anjelskej   radosti a v anjelskom plesaní, nuž pozrite, dvojctihodné matky a   panny sestry, tu je vaša malá sestrička! Ako ju privítame? Ak je múr…   ak je brána… ale… ach, radšej ani nedopoviem!
    </tei:p>
    <tei:p>
     No ešte raz sa k tebe obraciam a prihováram, mladucha moja, rozkoš   moja, holubica moja: ulož ma na srdce ako pečať, ako prsteň na svoj   prst!… Na celý život si zapamätaj tieto slová… Zapamätaj si, že si   prišla, videla a zvíťazila… Udrž si a zachovávaj terajší svoj svätý   úmysel, aby sme sa všetci tu prítomní s radosťou mohli opäť zísť na   tvojej profesii — večných sľuboch a veselo odbavovať tvoju svadbu…   Amen… Skončil som… Amen.“
    </tei:p>
    <tei:p>
     Po kázni znovu zaznelo dlhotrvajúce bubnovanie a vytrubovanie na   počesť a chválu kazateľa a prítomnej panny novicky. Potom nasledovala   veľká čiže spievaná omša, cez ktorú sa prespievalo a vyspievalo   všetko, čo dotiaľ vyhútali klieštenci pápežskej kaplnky. Pozháňali   všetky možné muzikantské nástroje, aké len kedy vymysleli a   zostrojili v Paríži, vo Florencii či kde inde, a poznášali to sem:   všelijaké husle, violíny, violy, violončelá, basy, barbory,   klarinety, flauty, hoboje, fagoty, klavicembaly, spinety, tambory,   bubny, cimbaly a kadejaké inakšie inštrumenty. A na tom všetkom sa v   nemožnom poriadku húdlo, vypiskovalo, blinkalo, vyhukovalo, drnčalo,   trúbilo, trieskalo a plieskalo.
    </tei:p>
    <tei:p>
     A čím väčšia a slávnostnejšia pobožnosť sa odbavovala, tým dlhšie   trvala takáto muzika. Prvá slabika z Kyrie eleison ozývala sa toľký   čas, za aký odslúži vo Viedni aj najšuchtavejší výpomocný kňaz —   sinfilista celú omšu. Podobne dlho trvala i slabika „rie“ a tak isto   aj ostatné časti Kyrie eleison. Keď sa zdalo, že speváci už konečne   skončili a kňaz chcel pokračovať v obradoch, znovu začali, akoby   všetko predtým boli zle prešlabikovali — najprv iba jeden, potom   dvaja vedno, až ich vrešťalo spolu vari tridsať:
    </tei:p>
    <tei:p>
     „Ky-ky-ky-ky-ky-ky, ri-ri, riky, e-ri, kyrieky, kykyriky,   son-e-son, lejson, elejson, rison, kyson, sonky, lejsonky, kyrison,   lejky-ekykyrikyson…“ Toto sa po hodne dlhom čase podarilo najlepšie,   a preto aj odznelo posledné.
    </tei:p>
    <tei:p>
     Keď to skončili, kňaz opäť zaspieval svoje a po ňom sa znovu   ozvali z chórusa, ale nie speváci, ktorí si svoje odbavili do   epištoly. Teda iba muzikanti sa chopili inštrumentov či už sólo alebo   všetci naraz ako orchester, a všetko trvalo zasa veľmi dlho — diakon   viac ráz už odišiel k oltáru zaspievať evanjelium, ale keď muzika   nebrala konca-kraja, vrátil sa opäť do kresla — no prítomným   gavalierom, ktorí si boky podopierali rukami, znelo to tak sladko, že   sa im neťažilo tlieskať a hlasne chváliť: „Bravo! Bravo!“ Akiste   všetci muzikanti predchádzajúcu noc vyhrávali na bále.
    </tei:p>
    <tei:p>
     Nato kňaz štyrmi slovami vyznania viery po latinsky nadhodil novú   nôtu, ktorú po ňom speváci opakovali tak prekrásne, akoby pochádzali   priamo z rodu starodávnych Rimanov. Nadovšetko mníšky, keď prišiel na   ne rad — lebo omšu neodbavovali samy, na chóruse zmiešaný zbor   tvorili aj vyberaní kantori a ich kompanisti — teda mníšky, keď   prišlo na diskant a tenor, vyspevovali svoje slová tak ľubozvučne, že   by sa od nich musel učiť latinčine i Livius. Napríklad:
    </tei:p>
    <tei:p>
     „Kret oin unumtegon, batrmomne botendem — vicipiligom, e   tenvicipiliem…“ a tak ďalej.
    </tei:p>
    <tei:p>
     Podobne vyznelo i všetko ostatné, čo vyčíňali oboji až do konca v   kostole odbavovanej pobožnosti, ak vôbec možno nazvať všetko toto   pobožnosťou. Veď z prítomných ľudí daktorí načúvali len fidlikaniu či   spevu a čo lahodilo ich uchu, prikyvovaním chválili a dávali to na   vedomie aj okolostojacim. Viacerí sa iba ustavične ukláňali a   usmievali na všetky strany, a vždy inej žene. Mnohí si obzerali svoje   šaty, či im dobre sedia, a len im venovali svoju pozornosť. Iní   nespustili oči z budúcej mníšky, hľadeli, ako kľačí so zopätými   rukami, a prečo pritom plakali, vedia len oni sami… Veľmi málo ľudí —   a či vôbec dakto — vší malo si obetujúceho kňaza i správalo sa tak,   ako sa patrí zachovať v dome modlitby a v chráme božom; a ktorí by sa   i boli chceli zbožne držať, nemohli sa pre ostatných bezbožníkov. No,   škoda spomínať.
    </tei:p>
    <tei:p>
     Teda po skončení tejto pobožnosti odomkli pri druhom oltári   najbližšie dvere do kláštora, ktorými odchádzal najprv kňaz, čo   slúžil omšu (podľa červených gombíkov na reverende mohol to byť   najmenej titulárny či svätiaci biskup), a za ním panna Florencia.
    </tei:p>
    <tei:p>
     René by bol rád videl, aké ju tam ešte čakajú ceremónie, tisol sa   teda za nimi, no chytro sa zháčil, pretože ho zahriakli, že nesmie   prekročiť prah, ak nechce byť naskutku exkomunikovaný čiže vyobcovaný   z cirkvi, a to tým prísnejším vyobcovaním, ktoré podlieha pod   právomoc samého rímskeho pápeža… Aby vraj vyčkal do popoludnia, potom   ta môže vojsť každý, pravda, pod výmienkou, že sa nikto neopováži ani   jesť, ani piť. Verejným pokarhaním zahanbený René vyšiel z kostola a   ponáhľal sa za Van Stiphoutom.
    </tei:p>
    <tei:p>
     Ako tak cez poludnie sedeli, Van Stiphout povedal:
    </tei:p>
    <tei:p>
     „Dnešná skúsenosť nám poskytuje veľmi vhodnú látku i príležitosť   na rozhovor.“
    </tei:p>
    <tei:p>
     „Veru,“ odvetil René, „a najmä to, čo sa mi prihodilo naposledy.   Ešte šťastie, že môžem s tebou jesť.“
    </tei:p>
    <tei:p>
     A rozpovedal mu potom, ako ho zahnali, keď chcel vojsť za   novickou. Van Stiphout so smiechom podotkol:
    </tei:p>
    <tei:p>
     „A neprekročil si prah čo len jednou nohou? Bol by si spáchal taký   hriech, ktorý nemôže ospravedlniť ani dobrý úmysel, ani nevedomosť   človeka.“
    </tei:p>
    <tei:p>
     „Nie,“ odpovedal René, „predbežne som dostal iba pokutu čakať až   do popoludnia, potom je vraj do kláštora voľný prístup. Poďme sa ta   podívať.“
    </tei:p>
    <tei:p>
     Nuž aj šli.
    </tei:p>
   </tei:div>
   <tei:div type="chapter">
    <tei:head>
     #K#René sa zoznamuje so životom v   ženskom kláštore#-K#
    </tei:head>
    <tei:p>
     Keď vošli do kláštora, hneď v prvom ambite zazreli všelijaké   obrazy a nástenné maľby, nuž pristavili sa tam a začali si ich   zaradom prezerať.
    </tei:p>
    <tei:p>
     Na jednom boku chodby videli zobrazené samé divy a zázraky, ktoré   kedysi konali tunajšie bohabojné rehoľné matky a sestry. Napríklad   ako ktorási vyťahuje nejakému hriešnikovi ústami kosu, ktorú   opovážlivo zhltol a smrteľne mu potom prekáľala i rezala útroby atď.   Podobných vyobrazení zázrakov a nápisov o nich bolo tam toľko, že ich   nemožno ani vymenovať.
    </tei:p>
    <tei:p>
     Na druhej strane ambitu boli zasa výjavy strašných božích zásahov,   znázorňovali totiž príklady potrestaných panien, ktoré po obliečke   vyzliekli sväté mníšske rúcho, zavrhli svoj spasiteľný stav a   vystúpili, bežali za vlastnými grcancami ako lační psi a   uprednostnili telesnosť pred slasťami duchovnými, ľudské manželstvo   pred anjelským a božským.
    </tei:p>
    <tei:p>
     Tak jeden obraz znázorňoval, ako ktorási z nich idúcky zo sobáša   už pri prekračovaní prahu ženíchovho domu padla hneď vo dverách tak   nešťastne, že si vylomila väzy, pričom sa jej rozšpľachol mozog po   zemi. Ešte predtým dostala však zázračnú výstrahu, že skončí smutno a   neprirodzene — čomu mohla predísť, keby bola poslúchla a zachovala sa   podľa tohto napomenutia.
    </tei:p>
    <tei:p>
     Druhá zobrazená, ktorá po dlhom pokúšaní predsa podľahla v srdci   diablovi a rozhodla sa odísť do sveta i poškvrniť ľaliu svojej   čistoty, posledný v kláštore strávený večer zbožne kľačala pred   sochou svojej patrónky a odbavovala si modlitby pred spánkom, keď   zrazu akási neviditeľná sila zrazila sochu na zem tak prudko, že sa   jej ulomila hlava a rozbila sa na márne kúsky. Táto mníška sa so   svojím úmyslom nezdôverila nikomu rozumnému a skutočne bohabojnému,   čo by ju bol vhodne upozornil, že takýto krok ju môže urobiť   nešťastnou. No ona zaslepená — hoci aj sama mohla predvídať   nepríjemnosti po takom úkaze — vôbec netušila nijaké nešťastie, kým   ju naozaj nepostihlo, a potom ho pokladala za boží trest, ktorý jej   predpovedala oná príhoda. Nuž akože ináč mohla uvažovať duša takýchto   názorov… Podobne sa stalo aj inej, ktorú hneď pri prekračovaní   kláštorného prahu — s jednou nohou už vonku a druhou ešte dnu —   sotila dolu zo schodov akási tajomná ruka.
    </tei:p>
    <tei:p>
     Tretiu nešťastnicu už prvý večer po odchode roztrhali na posteli   levy. Štvrtá porodila jaštera baziliška, ktorý svojím pohľadom ihneď   zabil matku-mníšku, pretože skôr pozrel na ňu, než ona na neho. Tento   netvor usmrtil potom ešte mnohých, kým ho nezakliala iná mníška tým,   že ho zazrela prv, než ju mohol zabiť svojím pohľadom.
    </tei:p>
    <tei:p>
     Takéto a podobné obrazy museli si novicky často prezerať a chodiť   od jedného k druhému ako v pôste po krížových štáciách, lebo   zaznamenávali, aké časné tresty postihli sestry, ktoré okúsili aj   prekliaty svet aj svätý rehoľnícky život a opäť sa vrátili do toho   prekliateho sveta…
    </tei:p>
    <tei:p>
     No boli tam aj také výjavy, čo znázorňovali večné tresty vydatých   mníšok. Medzi nimi vynikal predovšetkým obraz Kataríny z Bory, ktorý   mohol v každom vzbudiť iba mrazivý strach a ľadovú hrôzu. Vymaľovaná   tu bola totiž niže pása v bruchu pekelného draka, vyše pása zasa v   papuli tejto obludy. Okolo nej a po nej sa hemžilo plno všelijakých   neslýchaných jedovatých potvor, aké nikdy neprišli na um ani autorovi   knižky Pekelný žalár. Čerti s tigrími hlavami, medvedími pazúrmi,   konskými kopytami a capími chvostmi prekáľali a prepichovali   Katarínin život kadejakými viacrohými vidlami, nožmi, ražňami aj   mečmi; a týchto katov bolo také množstvo, že sa tam nemohli pomestiť,   nuž sa navzájom odsacovali a odbíjali. Z prsníkov jej viselo toľko   pripitých krokodílov, koľko sa z jej smilstva narodilo detí. Ako   trest za nedodržiavané pôsty mala na krku miesto koralov zavesené   vence klobás a jaterníc, za ktorými skákali ohnivé chrty a s kusom   klobásy vytrhli jej i kus hrtana. Do uší sa jej zahryzlo množstvo   štúrov. Z úst jej vyblkoval prudký plameň vedno s čiernym dymom,   ktorým nedovolila zhasnúť do útrob ustavične prilievaná síra a smola.   Z nosa jej vyliezali dlhokánske slepúchy a silou-mocou tisli sa jej   späť kamsi do hlavy cez oči. Na lícach, na čele a vrchhlave sedeli   jej všelijaké žaby; a ešte aj tie miesta, ktoré na tomto trýznenom   tele ostali voľné, pokryli kadejaké ohyzdné muchy, osy a sršne.
    </tei:p>
    <tei:p>
     Aj obrazy na tretej stene vykresľovali odstrašujúce príklady, no   neboli to už výjavy o spravodlivom božom treste, ale o láskavom   milosrdenstve, pod vplyvom ktorého mäkne i srdce z kameňa a ktoré   sladko i ľúbezne (ako vravievajú mnísi augustiniáni) privoláva späť   hriešnikov, čo už ďaleko zablúdili po ceste neprávostí.
    </tei:p>
    <tei:p>
     Tak nejakú mníšku — všetko tu bolo o mníškach podľa onoho   príslovia: Oráč rozpráva vždy o pluhoch a švec o bôtach — ktorá sa po   dlhom rozmýšľaní pevne rozhodla odísť z kláštora a vyhľadať si vonku   muža, čo nevyznala spovedníkovi, spiacu zhodil anjel v noci z postele   a náramne ju zbil. A to ju priviedlo k rozumu, zostala v kláštore a   napravila svoj život.
    </tei:p>
    <tei:p>
     Iná sa dlhý čas potajomky dorozumievala cez oblôčik so švárnym   mladíkom z urodzeného rodu, až ju nesmierna žiadostivosť dohnala tak   ďaleko, že bez akéhokoľvek upovedomenia predstavenej (čo by jej ani   tak nebolo pomohlo, lebo už prijala profesiu, čiže zložila večné   sľuby) rozhodla sa utiecť v noci z kláštora. S týmto úmyslom sa   zdôverila mladíkovi a dôkladne ho oboznámila so všetkými okolnosťami   aj spôsobom úteku, pretože jej musel pri tom pomôcť. Do vosku   odtlačila formu kľúča od kostolných dvier i od tých, čo vedú cez   sakristiu do kláštora, a rozkázala mu, aby dal podľa foriem urobiť   kľúče u zámočníka. Keďže i jeho zmámila hriešna láska, ochotne splnil   jej príkaz a už si predstavoval, ako ju odnáša v náručí a pritom ju   objíma i bozkáva. Lenže stalo sa celkom ináč!
    </tei:p>
    <tei:p>
     Keď o polnoci prišiel ku kostolu a dvere sa mu pošťastilo ticho   otvoriť, vošiel teda dnu a zazrel tam akýchsi kňazov odbavovať   pohrebné obrady. Uprostred kostola stál čiernou plachtou prikrytý   katafalk a na ňom umrlčia hlava s dvoma prekríženými hnátmi. Na   truhle i vedľa nej horelo množstvo tmavých voskových sviec. Okolo   týchto már vykonávala časť kňazov zvyčajné ceremónie — kropili ich   svätenou vodou a okiadzali tymianom, ostatní spievali hlbokým   záhrobným hlasom. Mladíka to všetko predesilo najmä preto, že nebol   príhodný čas na takéto obrady. No jednako sa odvážil ďalej a   najbližšieho kňaza sa opýtal, čo to má znamenať. Ten mu odvetil, že   odbavujú pohreb istého popredného mladíka. Povedal mu aj nebožtíkovo   meno — a bolo to meno onoho mladíka.
    </tei:p>
    <tei:p>
     So smiechom to vypočul a bez strachu, ba smelo išiel ďalej a   spýtal sa nasledujúceho kňaza, či nezošaleli, keď sú tam v takom   čase. Lež aj ten mu odpovedal ako prvý. Mladíkom to však ani nepohlo,   nenaľakal sa, až keď pristúpil k dverám sakristie a začal ich   odmykať. Až vtedy ho zalial studený pot, od náramnej hrôzy mu dupkom   vstali vlasy, vybehol von, vyskočil na koňa, ktorého tam mal   priviazaného, a uháňal domov. Ale už bolo neskoro: Dvaja ozrutní psi   bežali za ním a keď ho dostihli, začali hrýzť koňa, z ktorého potom   strhli aj mladíka. No predsa dostal sa akosi k bráne svojho domu a   búchal, trieskal na ňu, aby mu čím skôr otvorili. Sluhovia chytro   dobehli, otvorili, psov odohnali a mladíka priam bez ducha odniesli   dnuka. Onedlho prišiel k sebe, už sa zdalo, že ho prešiel strach a   zadriemal. Nuž ho nechali osamote, aby mohol pokojnejšie spať. Keď   potom ráno klopali na dvere jeho svetlice a dlho nedostávali nijakú   odpoveď, vyvážili dvere a videli ho roztrhaného na márne zdrapy.
    </tei:p>
    <tei:p>
     Táto príhoda nad slnko jasnejšie zjavila dve vlastnosti   Najvyššieho boha: jeho spravodlivosť i milosrdenstvo. Spravodlivosť   prejavenú na mladíkovi a milosrdenstvo na mníške, ktorá potom žila   nábožne a tak isto zbožne a sväto aj umrela.
    </tei:p>
    <tei:p>
     Všetky spomenuté i ostatné inakšie podivuhodné divy a zázračné   zázraky vykresľovali maľby takmer živými farbami, a na čo maliar   svojím umením už nestačil, to dopĺňali dolu nápisy, potvrdené   hodnovernými pečaťami.
    </tei:p>
    <tei:p>
     René i Van Stiphout si to všetko prezerali aj prečitovali už dosť   dlho, keďže nevedeli, do ktorej cely by mali najskorej vojsť a či   treba pýtať od predstavenej dovolenie aj na prehliadku iných   miestností, lebo videli, ako sa návštevníci oboch pohlaví hrnú z   jednej cely do druhej. Vtedy zastala pri nich akási mníška, ktorá sa   práve ponáhľala chodbou, a úctivo, bez akejkoľvek hanblivosti (vždy   sa správajú smelo voči neznámym) sa ich spýtala, či nechcú ísť ďalej   a prezrieť si aj všetko ostatné. Rovnako zdvorilo jej odpovedali, že   to budú pokladať za veľké šťastie. A pobrali sa za ňou.
    </tei:p>
    <tei:p>
     Najskôr vošli do jej cely, kde ich najsamprv obdarovala výrobkami   svojich rúk, peknými ružami, klinčekmi a fialkami, potom im   poukazovala všetko, čo kde mala. Keď sa trošku zabavili rečami,   zaviedla ich k abatiši, u ktorej bolo veľa všakovakých, podľa obleku   poprednejších mužov i žien a zhovárali sa o rozmanitých veciach.   Spomínali najmä súčasného rímskeho cisára, ako si všíma a rieši   kadejaké závažné problémy, ktoré dosiaľ nezaujímali ani jedného   panovníka. Abatiši bolo podľa všetkého najväčšmi proti vôli, že   zrušil už toľko kláštorov. „Akože môžu,“ vravela, „mnísi a mníšky   slúžiť bohu vo svete!“
    </tei:p>
    <tei:p>
     Táto velebná predstavená bola hodne stará; rozprávala, že v   kláštore prežila na svoju veľkú spokojnosť vyše sedemdesiat rokov,   lebo už ako desaťročná zložila mníšske sľuby. Chrbát mala akosi čudne   vydutý, pripomínal ťavu, na jednu nohu krívala a druhú s námahou   vláčila za sebou, obe ruky akoby mala v lopatkách vykĺbené.
    </tei:p>
    <tei:p>
     Jej veľké oči naznačovali, že pochádza z nejakého veľmi vznešeného   rodu, no jedno bolo čierne, druhé akési srvátkové a obe nepríjemne   karpavé. Nos zdedila vari od Ciceróna a Numu Pompilia, na všetky   strany trčalo z neho množstvo malých noštekov. Že obľubovala čierny   šnupavý tabak, svedčili dva pramienky, stekajúce z otca nosa.
    </tei:p>
    <tei:p>
     Zo zubov jej neostali už ani korene, najlepšie to bolo vidieť, keď   sa usmiala, a preto akoby na ňu boli šité Horatiove verše:
    </tei:p>
    <tei:p>
     #POEZIA#
    </tei:p>
    <tei:p>
     #I#Ako sa pamätám, nemalas’ viac než tri zuby v ústach:#-I#
    </tei:p>
    <tei:p>
     #I#Kašeľ dva vyrazil, na kaši tretí zlyhal.#-I#
    </tei:p>
    <tei:p>
     #I#Nemáš už nijaký. Lež teraz po rokoch už môžeš#-I#
    </tei:p>
    <tei:p>
     #I#veselo kašu hrýzť a bez obáv aj kašlať.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Keď vošli dnuka, sprevádzajúca ich mníška vzdala jej najprv úctu   podľa rehoľnej obyčaje, oznámila, akých dostali hostí, a pýtala   dovolenie, aby ich mohla povodiť po celom kláštore. Po prívetivom   privítaní požiadali o to isté aj oni. Predstavená si s Reném trochu   požartovala (ktorási zo sestier jej už šuchla, že je to ten, čo chcel   vojsť dnu za biskupom a novickou), vyhovela ich žiadosti a rozkázala   onej mníške, aby im všetko všade poukazovala… Nuž pobrali sa teda   zaradom po celách.
    </tei:p>
    <tei:p>
     Výzdoba svetlíc podobala sa výzdobe ambitov, ibaže tam bolo o   niečo viacej voskových sošiek svätých Františkov, Antonkov, Klár   atď.
    </tei:p>
    <tei:p>
     Pokiaľ išlo o rehoľnícku chudobu, nezazreli tam síce nijaké   drahocennosti, ale všade sa našla dajaká hodnotnejšia vec —   nepochybne s dovolením predstavenej. Vari každá mala nejaký ten   plecháčik na kávu, druhý zasa na varenie čokolády nielen pre svoju   každodennú potrebu, lež aj na iné príležitosti, najmä na obslúženie   spovedníka.
    </tei:p>
    <tei:p>
     U všetkých videli aj knižky, z ktorých mávali čítať slovo božie a   rozjímať. Daktorá mníška mala teda Knittla, podaktorá Trúbu alebo iný   spis Abraháma de Sancta Clara, niektorá Pexenfeldera, iná Tajomné   videnia svätej Brigity. Našla sa i taká, čo mala všetky spomínané a   ešte podobné knižky, no viacej spisov v knižnici než jeden   nasvedčovalo, že ich majiteľky sú akiste učiteľky alebo patria medzi   múdrejšie a učenejšie mníšky.
    </tei:p>
    <tei:p>
     Keď si poprezerali cely, vošli do noviciátu, kde boli zhromaždené   všetky mladé mníšky a medzi nimi aj tá, ktorá toho dňa zhodila zo   seba ťarchu svetského života. Plesala od nevýslovnej radosti ako   chlapec, ktorý dostal od otca prvé nohavice a čižmy s ostrohami.   Hlavu jej ozdoboval veniec.
    </tei:p>
    <tei:p>
     Novicmagistra jej práve rozprávala o mnohých nebezpečenstvách, čo   jej vo svete ohrozujú dušu, i o bezpečnosti kláštora, a vravela tým   zanietenejšie a výrečnejšie, čím dômyselnejšia i učenejšia sa chcela   ukázať pred vstupujúcimi a odchádzajúcimi svetskými hosťmi. Za   Reného, Van Stiphoutovej a mníškinej prítomnosti vysvetľovala, že   rehoľníčky sú opravdivé poľné ľalie, ktoré ani neorú, nesejú, nežnú,   ani do stodôl nezhromažďujú, a predsa vďaka dobrotivej božskej   starostlivosti žijú statočne. Ako?
    </tei:p>
    <tei:p>
     „Napoludnie zaznie cengáč,“ vravela, „nuž ideme a zasadneme k   šiestim jedlám. Večer sa opäť ohlási cengáč, ideme a zasadneme k   štyrom jedlám. Na stole už stojí vždy aj krčiažtek vína, ale nie   ledajakého, ani čingír, ani vodnár, za aké treba vonku vo svete draho   zaplatiť. Keď si niektorá dáme žilu seknúť, dostaneme dupliku, ak   máme sviatok svojho mena, opäť je duplika, pravdaže, nerátajúc k tomu   všeobecné cirkevné a osobitné sviatky našej rehole.
    </tei:p>
    <tei:p>
     A nášmu rúchu čože chýba? Veľmi sa mýlia tí ľudia, čo sa   domnievajú, že nosíme habity z hrubého a chlpatého súkna. Ja mám   okrem tohto všedného ešte dve jemnejšie a krajšie rúcha. Závojov mám   dvanásť párov a jeden utešenejší než druhý. V posteli nenájdete   nijaký strožliak, spávam ľahko a chutno, okolo uší mi nepištia…
    </tei:p>
    <tei:p>
     Nechýbajú nám ani hry na skrátenie dlhej chvíle. Bavíme sa. Ba cez   fašiangy hrávame aj komédie a maskujeme sa. Ja som pred dvoma rokmi v   komédii o Perseovi a Andromede hrala Persea; cez pôst som potom tri   týždne mala čo robiť, kým som si zmyla bradu namaľovanú černidlom.   Všetky sestry vraveli, že mi svedčala.Niektorí svetskí ľudia sa   domnievajú, že u nás vládne vždy len smútok, všade sa ustavične ozýva   samé miserere, no vôbec nevedia, ako si tu bohabojne požartujeme a   pritom ostávame sväté. Nuž z týchto mojich slov si môžu opraviť svoju   klamlivú mienku. Iní zasa vravia naopak a vyčitujú, že odbavujeme   málo úprimných pobožností. Podľa čoho takto usudzujú?
    </tei:p>
    <tei:p>
     Veď konáme aj púte: Chodíme do Ríma, Loretta, Santiaga de   Compostelli, ba až do Jeruzalema. Tu v kláštore máme totiž kaplnky   označené týmito menami — ale sú len pre nás a iba my tu obsiahneme   odpustky, a to vari ešte plnomocnejšie než svetskí ľudia, ktorí   skutočne a s vynaložením nemalej námahy putujú do tých miest.“
    </tei:p>
    <tei:p>
     Novicmagistra rozprávala takto ešte o iných kláštorných veciach,   nuž Van Stiphout aj René pobrali sa i so sprievodkyňou, ktorá ich   zaviedla rovno do spomínaných kaplniek, kde im poukazovala všetky   relikvie či pozostatky rozličných svätcov i listiny, dosvedčujúce ich   pravosť.
    </tei:p>
    <tei:p>
     Odtiaľ ich viedla na chórus a stade do záhrady. Tam ich najprv   upozornila na dômyselne vystavanú pec, kde pekávajú cukrovinky,   čokoládové lahôdky a zavďačujú sa nimi svojim známejším, štedrejším   dobrodincom. Potom sa poprechádzali trochu po záhrade a už sa vracali   späť do kláštora, keď pod ktorýmsi kríkom zazreli sedieť hlboko   zamyslenú mníšku. René sa ihneď spýtal, čo je to za mníšku, že sa tak   skrýva a to zrovna teraz, keď sa môže rozveseliť v prítomnosti ľudí   bez obrazenia boha. Sprievodkyňa mu odvetila:
    </tei:p>
    <tei:p>
     „Iba sám boh vie, z akého je rodu, keďže nikomu nepovie, len to   najnevyhnutnejšie, čo ju trápi. Nedrží s nami, povie len to   najnevyhnutnejšie, aj to iba stroho, že by sa ľahko dali zrátať   všetky jej slová za celý rok. Skade pochádza, vie jedine abatiša,   lebo ju sem priviezli už oblečenú v habite.“
    </tei:p>
    <tei:p>
     „My by sme sa to chceli od nej dozvedieť,“ ozval sa René.
    </tei:p>
    <tei:p>
     „Dobre,“ odpovedala, „a daj boh, žeby sa vám ju podarilo   rozveseliť! No ja s vami radšej nepôjdem, lebo sotva by sa dala do   reči, o chvíľu sa však vrátim, aby som neprepásla šťastie vyprevadiť   vás až von z kláštora.“ Ona potom odišla hore a oni k tej mníške.
    </tei:p>
   </tei:div>
   <tei:div type="chapter">
    <tei:head>
     #K#Tajomstvo mlčanlivej   mníšky#-K#
    </tei:head>
    <tei:p>
     Keď oná mníška zbadala, že zabočili k nej, ihneď vstala z trávnika   a chytro sa stadiaľ pobrala preč. René taktiež pridal do kroku a   dohonil ju. Po stručnom pozdrave uprene sa jej zadíval do očí a   zrovna sa spýtal, či vstúpila do kláštora a večné sľuby zložila z   vlastnej vôle alebo len s predstieranou ochotou.
    </tei:p>
    <tei:p>
     Na takú opovážlivú zvedavosť zastala a sprvu iba ostro pozrela na   Reného, potom sa však prudko rozplakala. Medzitým došiel k nim aj Van   Stiphout, srdečne ju pozdravil a keďže tušil u nej veľkú ranu na   srdci, začal ju tešiť a prehovárať, aby im povedala, čo ju   sužuje.
    </tei:p>
    <tei:p>
     „Aj keď poviem, čože mi to pomôže?“ ozvala sa prerývane a znova sa   pustila do plaču. Prestala, až keď nemala už sĺz a Van Stiphout ju   neprestával povzbudzovať, aby len vyjavila, čo ju tak bolestne trápi,   že jej poskytne aspoň duchovnú útechu a pousiluje sa uľahčiť jej   duši. Vtedy si sadla do trávy, požiadala ich, aby si k nej prisadli,   a začala im rozprávať:
    </tei:p>
    <tei:p>
     „Bože môj, koľko ráz mi len príde na myseľ moje nešťastie,   kedykoľvek si len spomeniem na tú nešťastnú príhodu — a cez deň i cez   noc prichádza mi na um aj tisíc ráz — vždy sa domnievam, že mi od   žiaľu pukne srdce!
    </tei:p>
    <tei:p>
     Ty si nepochybne zákonník,“ obrátila sa k Van Stiphoutovi a   pokračovala, „ty si kňaz, môžeš teda všetko posúdiť z hľadiska   cirkevného zákona. Ty si však,“ povedala Renému, „ako vidieť, ešte   slobodný mladík a môžeš sa poučiť z môjho prípadu… Dosiaľ som ešte   nikomu nevyjavila svoje rozpoloženie, vám sa však s ním zdôverím.
    </tei:p>
    <tei:p>
     Neviem, do akého kraja som sa dostala, no v mojom rodisku   (povedala jeho meno) skoro som zostala sirotou, lebo matka ma   odumrela ešte ako mladé dievča. Keďže v dome bola potrebná gazdiná,   otec sa znovu oženil a vzal si slobodnú devu, ale čoskoro umrel aj   on. Ja som potom žila doma spolu s macochou a keď som dospela,   spoznala som sa so statočným a bohabojným mladíkom — čo dosvedčí nebo   — ktorý pochádzal z toho istého mesta. A pretože sme sa navzájom   úprimne milovali a jeho rodičia nielen nič nenamietali, ale ešte   horlivo nástojili na našom manželstve, nuž dali sme si sľub, že sa   vezmeme. No sobáš museli sme na čas odložiť, lebo mladík slúžil vo   vojsku a práve vtedy vypukla vojna proti druhej krajine. Odišiel si   teda plniť svoju povinnosť a sľúbil, že ak nepadne, bude mi naisto čo   najčastejšie písať. A spočiatku dodržiaval slovo, umĺkol však po   treťom liste, v ktorom mi naznačil nastávajúce nebezpečenstvo. Nuž čo   iné som si mala myslieť a predpokladať, než čo sa stáva vo vojne — že   prišiel o život, alebo padol do rúk nepriateľa a odviedli ho ako   zajatca niekam ďaleko.
    </tei:p>
    <tei:p>
     Podobnej mienky boli aj jeho rodičia, lebo sa nemohli nič o ňom   dozvedieť, hoci starostlivo zháňali správy nielen v jeho regimente,   ale aj po celom vojsku. V tejto predtuche nás napokon utvrdili dva   listy, jeden prišiel mne a druhý rodičom, okrem podpisu oba boli   napísané úplne cudzou rukou. Pred neodvratnou smrťou akiste vládal   svojou slabou, chvejúcou sa a drevenejúcou rukou list iba podpísať a   zapečatiť.
    </tei:p>
    <tei:p>
     V obidvoch listoch stálo, že bol v bitke ťažko ranený, od veľkých   bolestí a straty krvi nemohol sa ani pohnúť a ostal na bojišti. Keď   ho nepriatelia našli a zistili, že nie je obyčajný vojak, odniesli   ho, poskytli mu lekárske ošetrenie a starostlivo ho opatrovali, lež   ani to mu nepomohlo, a tak musí zo sveta odísť.
    </tei:p>
    <tei:p>
     Mňa ľutoval a nevýslovne za mnou žialil, naostatok ma pre našu   vernú a úprimnú lásku prosil — ak som iba jeho milovala, ako on   miloval jedine mňa, a keď mi nebol milší dakto iný — aby som odišla   do kláštora.
    </tei:p>
    <tei:p>
     Ach… nielenže mi nik nebol milší a drahší, ale ani len taký milý a   drahý. Veď vo svojom srdci som nikdy k nikomu okrem neho nepocítila   ani lásku, ani dajakú náklonnosť… A tak aj bez jeho prosby bola by   som z nevýslovného žiaľu obliekla toto rúcho.
    </tei:p>
    <tei:p>
     Bez otáľania ohlásila som sa teda v kláštore, kde ma prijali, dnu   som vošla s vedomím, že spojenie s mojím zasľúbencom sa už nikdy   neuskutoční… Skončila som noviciát a keďže mi v ceste nestála nijaká   prekážka, zložila som aj rehoľné sľuby… Zložila i vykonala som   spomenuté večné sľuby len preto — dosvedčia mi to všetci nebešťania —   lebo som predpokladala i verila, že môj ženích je už na druhom svete.   Lež potom… ach, ja najbiednejšie, najnešťastnejšie stvorenie na celom   svete — a toto je ten najostrejší meč, ktorý mi ustavične skrz-naskrz   preniká srdce a pára ho na márne zdrapy. Potom teda, hneď na druhý   deň po prijatí profesie zavolali ma dolu k mriežkam, kde som zazrela   — jeho! Ľahko pochopíte, ako som sa cítila. Jeho prvé slová boli   zúrivou výčitkou, ktorú mi hodil do tváre: Bezbožnica, akú vlastne   očakávaš od boha odmenu, ak veríš, že pomstí každú neprávosť!? Moja   vyliata krv bude volať o pomstu a žalovať na teba!… A po týchto   slovách odbehol, mňa však sestra, ktorá podľa predpisu zišla so mnou,   polomŕtvu ťahala naspäť hore schodmi. Ako sa potom zdesila, keď som   jej po precitnutí z mdlôb stručne rozpovedala svoje i mladíkovo   tajomstvo! I jej sa vtisli slzy do očí a ako vedela, tak ma   utešovala, ale mňa vtedy nič nemohlo upokojiť.
    </tei:p>
    <tei:p>
     Odvtedy som bola duchom stále neprítomná, na iné som myslela, iné   vravela a celkom iné som robila. Nebolo by ani čudné, keby ma bolo   postihlo šialenstvo alebo mŕtvica, hoci som si často želala, aby ma   dačo také zachvátilo a pozbavilo tak nepredstaviteľnej bolesti.   Nebesia som však vždy prosila o jedno, aby som sa mohla najprv s ním   ešte raz stretnúť a dokázať mu svoju nevinu.
    </tei:p>
    <tei:p>
     A on sa dozvedel o nej od svojich rodičov, ktorí mu povedali o   tých dvoch listoch, dozvedel sa o mojej nevine ešte skôr, než došiel   za mnou po druhý raz. Vtedy mi potajomky podal tabačnicu a v nej   lístok, v ktorom mi skormútene písal, že skutočne padol do rúk   nepriateľa, ale že sa mu pošťastilo utiecť. Potom sa ma pýtal, ako sa   cítim v kláštore… Chválil môj postup, keďže som tým chcela potvrdiť,   že milujem iba jeho jediného. No klamárovi sa vyhrážal všelijakými   trestmi, sľuboval mu stonásobnú odplatu, ak si ho zistí. Najväčšmi sa   hneval a čudoval, ako ho vedel ten ničomník tak napodobiť, že ani on   sám nevidel nijaký rozdiel medzi jeho a svojím písmom, ba že by priam   tak písal i on, keby bol upadol do choroby, ktorú si vymyslel onen   klamár.
    </tei:p>
    <tei:p>
     Ja som odpovedala na všetky jeho otázky tak úprimne, ako sme boli   voči sebe úprimní predtým, a keď prišiel znovu, potajomky som mu   lístok odovzdala. On potom skúšal všetky možné spôsoby, aby dokázal,   že moje mníšske sľuby sú neplatné a tak moja profesia nemá   opodstatnenia. Behal za cirkevnou vrchnosťou a celú vec dohnal tak   ďaleko, že sa ma predstavení spytovali, s akým úmyslom som vtedy   vstupovala do kláštora a či mám teraz vôľu zostať v reholi.   Odpovedala som, že do kláštora som vstupovala a potom skladala sľuby   len preto, že som ho stratila. No teraz, keď žije ten, ktorému som   predtým sľúbila vernosť, nechcem ostať v kláštore.
    </tei:p>
    <tei:p>
     Vôbec neviem, ako potom pokračoval môj proces, ktorý trval veľmi   dlho, ani aký súd čo o mne rozhodol. Zato však často za mnou chodili   rozliční prehovárači a odrádzali ma od môjho úmyslu všelijakými   dôvodmi, z ktorých sa najdôležitejší zdal jeden, pretože ho opakovali   najčastejšie. Vraj ak odídem, ukážem cestu a odomknem brány kláštorov   aj mnohým iným a hocktorá bude môcť kedykoľvek povedať, že ani ona   nemala nikdy úprimnú náklonnosť k životu v reholi. Napomínali ma, aby   som si to dôkladne rozmyslela a nestala sa pohoršlivým príkladom,   žeby som nebola príčinou večného zatratenia mnohých zbožných duší a   neprivolala na seba v súdny deň prísny a spravodlivý boží výrok.   Preto vraj nech radšej zostanem, obnovím svoje rehoľné sľuby a   očistím ich od neprístojnej a duši škodiacej podmienky „len preto“,   čo vtedy poškvrňovalo moju dobrú vôľu. No všetci akoby vraveli do   vetra, nechcela som pristať.
    </tei:p>
    <tei:p>
     Lenže čo som dosiahla? Ja som sa teda nechcela podvoliť im, ale   ani oni mne; a naostatok musela som ja podľahnúť násiliu. Do kláštora   priniesli rozhodnutie i rozsudok a prečítali mi to pred všetkými   mníškami, v prítomnosti niekoľkých cirkevných sudcov, našich   rehoľných predstavených, ako gvardiána, vikára, kazateľa, spovedníka   a za prítomnosti mnohých svetských účastníkov.
    </tei:p>
    <tei:p>
     Veľmi obšírne sa zmieňovali o jednej jedinej príčine, pre ktorú   musím zostať v jarme, čo som vzala na seba. Všetky zákony im vraj   prikazujú zastať sa rehole ako najdokonalejšieho a najsvätejšieho   stavu, a že je užitočnejšie, aby zahynul jeden človek — keď už je to   jeho vôľa — než by malo zahynúť veľa iných. Teda či chcem, alebo   nechcem, aspoň navonok sa musím správať a tváriť ako mníška, s   vlastným svedomím nech sa vyrovnám sama.
    </tei:p>
    <tei:p>
     Nič mi nepomohlo, že som sa odvolala na vyšší súd, ba s krikom sa   všetci na mňa osopili, nazvali ma nehanebnou sukou, pobehlicou a ešte   horšie… Abatiša dostala prísny rozkaz, aby si starostlivo všímala   všetky moje reči, dávala pozor na všetko, čo robím, a keby na mne   zbadala čo najmenšie — a to nielen v onej súvislosti, ale aj v   hocičom inom — aby ma za všetko trestala tvrdo a bez milosrdenstva.   Ak by som odoprela znášať pokutu, nech to ešte za horúca oznámi hneď   vyšším predstaveným… A vtedy mi aj uložili pokánie na niekoľko   týždňov, vraj za hlavatosť — a na celý život zakázali mi prístup k   vchodu do kláštora. Nuž a tak som sa už nikdy viac nestretla so   snúbencom; iba že mi ešte raz tajne poslal list.
    </tei:p>
    <tei:p>
     Chudák, keď už videl, že je s nami zle-nedobre, odhodlal sa použiť   ešte posledný prostriedok. Napísal mi, že v nočnom čase prelezie po   rebríku do záhrady, aby som bola v strehu. Ach, nešťastník! Ja síce   neviem o ničom, lebo som nič nevidela, ale podľa toho, čo sa robilo   so mnou potom, usudzujem, že ho pri tej opovážlivosti zbadal niekto z   mesta alebo z kláštora. Toľko však viem, že sa strhol v kláštore   krik, k bráne pribehli mešťania a mňa mníšky hneď zatvorili do   podzemnej cely, či skôr do žalára pre zbojníkov.
    </tei:p>
    <tei:p>
     Tam som sedela celú noc a celý nasledujúci deň. Keď sa však znovu   riadne zmrklo, vyviedli ma stade von, posadili do úplne krytého koča   a medzi vojenskou strážou ma viezli až do skorého svitu. Cestou som z   rečí zhovárajúcich sa kočišov vyrozumela, že po nezdarenom pokuse od   kláštorného múra zahnatý mladík bežal vraj domov a mečom preklal moju   macochu. Akiste ju podozrieval, že ona zapríčinila všetky naše   nesmierne útrapy. Keď som o tom pouvažovala, mohla som iba   prisvedčiť, lebo rada o ňom počúvala všetko okrem jedného, že ma   stále zo srdca miluje… Teda ona, ona musela vziať jeden z jeho listov   i s pečaťou, ktoré som si odkladala a zdôverovala sa jej s nimi, a   dala podľa neho napísať onen list, aby ma ním zaviazala vstúpiť do   kláštora a tak ho ľahšie získala pre seba.
    </tei:p>
    <tei:p>
     Prvého dňa sme sa pristavili v akomsi kláštore (rozvážali ma po   samých kláštoroch), celý deň ma tam držali ako toho najhoršieho   zločinca. Odtiaľ ma potom opäť za tmy odoslali ďalej. A tak po   nociach ma dopravili až sem, ani sama neviem kam, ako som už   spomenula. Cez prvé dva roky som tu sotva zazrela denné svetlo. Za   celý ten čas neprehovorila so mnou ani jedna mníška, tým menej dakto   iný; a sám boh vidí, koľko si vytrpím aj teraz.“
    </tei:p>
    <tei:p>
     A slzy opäť zaliali oči mníšky, ktorá nám rozprávala túto príhodu   a o celom svojom osude.
    </tei:p>
    <tei:p>
     Van Stiphout sa jej prihovoril:
    </tei:p>
    <tei:p>
     „Neopúšťaj sa, sestra, a z núdze — ako sa vraví — urob cnosť. Keď   raz vidíš, že si nemôžeš pomôcť, nerozmnožuj svoje súženie bezmocnými   úvahami, lež pokorne sa zmier s tým, čo musíš trpieť od iných vari   skôr zásluhou ich nemúdrosti než zloby… Mysli si, že toto preťažké   bremeno, ktoré ťa prikvačilo, vzala si na seba dobrovoľne. Isteže   tvoju ranu teraz už dokonale nevyhojí nik okrem samého boha, utiekaj   sa teda k nemu, aby ti dobrotivo pomohol znášať všetko s   trpezlivosťou hodnou odmeny.
    </tei:p>
    <tei:p>
     Nezabúdaj, že nie si na svete sama, čo nespravodlivo trpíš. Mnohí   trpeli pred nami, trpia i teraz v našich časoch a budú trpieť aj v   budúcnosti. Okrem toho všetko, čo nám spôsobuje i tie najťažšie   útrapy, všetko je z vôle alebo dopustenia božieho a nemáme nijaký   rozumný dôvod, aby sme proti tomu reptali. Veď ak sme si tieto   trpkosti zaslúžili, čože môžeme namietať proti spravodlivosti? Ak sme   si však nezaslúžili… Lež kto môže takto o sebe zmýšľať?… Povedzme, že   jestvuje dakto, čo by bol bez jediného priestupku a nezaslúžil nijaké   súženie ako trest, no určite tým väčšiu odmenu môže potom očakávať za   trpezlivé znášanie nezaslúžených útrap… Nuž takto sa musíme utešovať   a posilňovať aj v tých najodpornejších protivenstvách. Preto si   zapamätaj ponaučenia prirodzenej múdrosti:
    </tei:p>
    <tei:p>
     #POEZIA#
    </tei:p>
    <tei:p>
     #I#Prečo chceš nemožné silou-mocou?#-I#
    </tei:p>
    <tei:p>
     #I#Len súžby množíš dňom, nocou.#-I#
    </tei:p>
    <tei:p>
     #I#Pomáhaj si#-I#
    </tei:p>
    <tei:p>
     #I#akosi.#-I#
    </tei:p>
    <tei:p>
     #I#Nevládzeš? Nemožnosť je bezmocou.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Alebo:
    </tei:p>
    <tei:p>
     #POEZIA#
    </tei:p>
    <tei:p>
     #I#Aj najtvrdších ľudí trápi zlý chýr, škoda, bolesť,#-I#
    </tei:p>
    <tei:p>
     #I#ich to však neponižuje.#-I#
    </tei:p>
    <tei:p>
     #I#Iba hlúpym svedčí radosť, dobrá povesť,#-I#
    </tei:p>
    <tei:p>
     #I#lebo tých premáha iné.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Podobne:
    </tei:p>
    <tei:p>
     #POEZIA#
    </tei:p>
    <tei:p>
     #I#Len tí cítia pravú radosť,#-I#
    </tei:p>
    <tei:p>
     #I#čo sú jej i hodni.#-I#
    </tei:p>
    <tei:p>
     #I#Len tí trpia skrivodlivosť,#-I#
    </tei:p>
    <tei:p>
     #I#čo sú jej nehodní.#-I#
    </tei:p>
    <tei:p>
     #-POEZIA#
    </tei:p>
    <tei:p>
     A napokon aj tieto:
    </tei:p>
    <tei:p>
     #POEZIA#
    </tei:p>
    <tei:p>
     #I#Žaluješ sa, že ťa šliapu ako blato,#-I#
    </tei:p>
    <tei:p>
     #I#veď iste vieš: v blate väčšmi žiari zlato!“#-I#
    </tei:p>
    <tei:p>
     #-POEZIA#
    </tei:p>
    <tei:p>
     „Ja som sa už, chvalabohu, vnútorne dosť upokojila,“ odpovedala   mníška. „Privykla som na všetky duševné i telesné trápenia okrem   jediného: nemôžem sa totiž nijako dozvedieť, či mladík po zavraždení   mojej macochy nezmárnil v zúfalstve i seba a tak sa nepripravil o   časný aj večný život. Iba toto ma už bezútešne zarmucuje. Viac ráz   som chcela napísať jeho rodine a spýtať sa na to, ale naša   predstavená mi vždy povedala, že uložený mi trest obsahuje i zákaz   vyzvedať sa na túto vec.“
    </tei:p>
    <tei:p>
     „Keď je tak,“ vravel Van Stiphout, „ak ti na uspokojenie   zvyšujúceho života chýba len vedomosť toho, čo sa neskôr stalo s   mladíkom, teda ťa pozbavím všetkých trýznivých myšlienok. Nuž   počúvaj: Mladík tvoju macochu nezabil, iba ju poranil, a to ešte v tú   istú noc, keď sa pokúšal dostať po rebríku do kláštornej záhrady, a   pritom ho zahnali. Nejako sa však dozvedel, že ťa odviezli preč,   bežal teda po tej ceste, dokiaľ mu vedeli ľudia povedať, či tade   prechádzal ním opísaný koč, ktorým ťa odvážali. Lež keď stratil   všetky stopy, vrátil sa domov, celé dedičstvo poručil chudobným a   odišiel. Nevstúpil síce do kláštora, ani do nijakej rehole, ale   ďaleko od rodiny a príbuzných viedol v istej dedine príkladný život   opravdivého mnícha a nedávno sa už pobral z tohto sveta. Túto vašu   príhodu, ako si ju rozpovedala teraz ty, porozprával mi aj on sám,   keď som raz prechádzal tým krajom a zašiel za ním, lebo som počul,   aký človek tam žije; no zdôveril sa mi až na veľké prosby, pretože k   ľuďom bol veľmi uzavretý.“
    </tei:p>
    <tei:p>
     Aby ju netrápili pochybnosti, opísal jeho postavu i tvár, a ona   súhlasne prikývla. Van Stiphout potom pokračoval:
    </tei:p>
    <tei:p>
     „A tvoja macocha vstúpila do seba, uznala svoje veľké prehrešenie   (lebo skutočne ona dala napísať nešťastný ten list) a poznačená na   tvári mečom obrátila na sväté ciele všetko, čo mala svoje alebo čo   zdedila po rodičoch, a odišla do kláštora. Ešte žije, ako som počul   nedávno.“
    </tei:p>
    <tei:p>
     „Teda i moja macocha sa stala mníškou!“ zvolala, keď Van Stiphout   skončil. „Pozdravte ju odo mňa, že ju prosím o modlitby!… To mi   stačí!“ Vtedy si odhrnula závoj a s odhalenou tvárou ďakovala: „Nech   vás boh požehná tu aj na druhom svete za túto novinu!“ a po tých   slovách sa odobrala hore do kláštora.
    </tei:p>
    <tei:p>
     Po jej odchode René povedal:
    </tei:p>
    <tei:p>
     „Z celého kláštora vari len o tejto — ako vidieť z jej osudu —   dalo by sa skutočne pravdivo vysloviť, že opustila svet, keby ju tu   nedržali násilne, lebo o iných platí, že svet opustil ich. Nuž akéže   sú to božie obete?! Predsa i na zápalné obete vyberali len ten   najzdravší dobytok!… Veď akúže obeť prinášajú týmito krivými,   slepými, škuľavými, dochrámanými, hrbatými, chromými, hluchými a   dokaličenými darmi otcovia, matere, bratia, sestry a ostatná rodina,   keď ich tisnú do kláštorov?… A na vlastné oči som videl, že tu sú   také.“
    </tei:p>
   </tei:div>
   <tei:div type="chapter">
    <tei:head>
     #K#Traktát kazateľa mníšok o   breviári#-K#
    </tei:head>
    <tei:p>
     Potom sa obaja navracali do kláštora sami, pretože ich   sprievodkyňa sa podľa prísľubu ešte nevrátila. Ako tak išli popri   košatej lipe, zazreli pod ňou na trávnikovom sedadle zväzoček   popísaných papierov. René ho zdvihol, rozvinul a začal čítať:
    </tei:p>
    <tei:p>
     #POEZIA#
    </tei:p>
    <tei:p>
     „Na tri dni troje
    </tei:p>
    <tei:p>
     pre novicku rozjímanie.
    </tei:p>
    <tei:p>
     O modlení breviára, o vene
    </tei:p>
    <tei:p>
     mníšok a osohu, čo denne
    </tei:p>
    <tei:p>
     svet z mníšok požíva.
    </tei:p>
    <tei:p>
     #-POEZIA#
    </tei:p>
    <tei:p>
     #I#Prvý deň, prvé rozjímanie.#-I#
    </tei:p>
    <tei:p>
     Otázka: Modlia sa mníšky z breviára, hoci mu nerozumejú, predsa   pobožne, sväto, tak dokonale, ako sa žiada od dokonalej modlitby, aj   bohumilo a ľúbezne?
    </tei:p>
    <tei:p>
     Odpoveď: Hoci mníšky breviáru nerozumejú, aj tak sa modlia pobožne   — ba najpobožnejšie, sväto — ba najsvätejšie, dokonale — ba   najdokonalejšie, bohumilo a ľúbezne — ba najbohumilšie a   najľúbeznejšie.
    </tei:p>
    <tei:p>
     #I#Prvý bod.#-I# Uvedom si, najmilšia, že ti boh dnes poslal   proroka, ktorým som ja, zatvorený tu v tejto svetlici alebo skôr v   opravdivej temnici (veď ako sama vidíš, všetky steny, obloky aj dvere   pokrýva čierne súkno, a hoci vonku roztomilo svieti slnko, musíme tu   — ja pri svieci sedieť, ty však chvíľami stáť, chvíľami zasa kľačať…   Teda boh ti do tejto svetlice-temnice poslal proroka — mňa, aby ti   jasne, prstom ju ukážuc, vyznačil cestu spravodlivosti, ktorú si v   márnom svete nikdy nepoznala, ani poznať nemohla, aby ti na jej   dosiahnutie predpísal prostriedky, čo si mala hľadať v márnom   bezbožnom svete… Nuž ergo!… Nuž teda!
    </tei:p>
    <tei:p>
     Porozjímajme o prvom takom prostriedku, ktorým je modlenie sa z   breviára:
    </tei:p>
    <tei:p>
     Dobre viem, čo všetko z chrčiacich hrdiel riháte a naplno   nevymytou papuľou grciate, vy bezbožní, pekelní frajmaureri či   slobodomurári a naturalisti, čo ničomu neveríte, nemáte nijakej viery   a ste horší než kacíri!… Nestačí vám, že sami sa vo veľkých húfoch   pcháte luciferovi za jeho ohnivé sáry, lež chcete aj tých   najnevinnejších vliecť spolu so sebou… To vy štekáte, bučíte a   ručíte, že mníškam svedčí breviár priam tak ako sviniam rohy… No ja   vás donútim vlastné grcance opäť požrať a psí štekot vám vrazím späť   do gágora a tam ho zacvikujem!
    </tei:p>
    <tei:p>
     Ale aby si, najmilšia — lebo tebe sú venované tieto slová —   všetkému jasne rozumela, treba pripomenúť, že uvedení posli pekla nič   by nenamietali, keby ste sa breviár modlili v materinskom a známom   vám jazyku, no keďže ho odbavujete po latinsky, brešú ako besní psi,   že vyslovujete, čomu nerozumiete, že ste ako sojky, ktoré taktiež vše   zabrblú dajaké slová… Sú to len hlavy plné otrúb!… Veď je to čosi   podobné, ako keď niekto nerozumie Písmu alebo mu zatvrdlivo neverí…   Zapamätaj si, najmilšia, čo vravím, a pozorne počúvaj!“
    </tei:p>
    <tei:p>
     Tu mali ostatné mníšky, zakiaľ prorok odfukoval, siakal, kým si   odkašlal a poutieral sa, teda ostatné mníšky, čo taktiež všetko   pozorovali z druhej svetlice, mali zaspievať nasledujúcu pieseň,   ktorej text ležal aj pred prorokom, aby videl, či sa nepomýlia, a   mohol im udávať takt:
    </tei:p>
    <tei:p>
     #POEZIA#
    </tei:p>
    <tei:p>
     Sen je vždy daromnosť,
    </tei:p>
    <tei:p>
     daromnosť je vždy sen:
    </tei:p>
    <tei:p>
     Len sa presvedč, márnosť
    </tei:p>
    <tei:p>
     svetská, tu, tam či hen!
    </tei:p>
    <tei:p>
     Nič na svete nepoteší zbožné mravy,
    </tei:p>
    <tei:p>
     nič, vôbec nič, všetko samé láry-fáry.
    </tei:p>
    <tei:p>
     Žobráka sen klame,
    </tei:p>
    <tei:p>
     že je Krézus známy,
    </tei:p>
    <tei:p>
     no ráno na slame,
    </tei:p>
    <tei:p>
     oplýva len všami.
    </tei:p>
    <tei:p>
     Nič na svete nepoteší zbožné mravy,
    </tei:p>
    <tei:p>
     nič, vôbec nič, všetko samé láry-fáry.
    </tei:p>
    <tei:p>
     Žrútovi sa marí
    </tei:p>
    <tei:p>
     len o jedle, mäse,
    </tei:p>
    <tei:p>
     slopaj o pohári
    </tei:p>
    <tei:p>
     plnom sníva zase.
    </tei:p>
    <tei:p>
     Nič na svete nepoteší zbožné mravy,
    </tei:p>
    <tei:p>
     nič, vôbec nič, všetko samé láry-fáry.
    </tei:p>
    <tei:p>
     Svetlen márnosť že je,
    </tei:p>
    <tei:p>
     bučí aj krava, vôl,
    </tei:p>
    <tei:p>
     i somár sa smeje
    </tei:p>
    <tei:p>
     zo šaľby prázdnych snov.
    </tei:p>
    <tei:p>
     Nič na svete nepoteší zbožné mravy,
    </tei:p>
    <tei:p>
     nič, vôbec nič, všetko samé láry-fáry.
    </tei:p>
    <tei:p>
     To mraučí aj mačka vždy,
    </tei:p>
    <tei:p>
     keď jej myš ujde,
    </tei:p>
    <tei:p>
     ak zajac nedočká —
    </tei:p>
    <tei:p>
     havká zas pes v búde.
    </tei:p>
    <tei:p>
     #-POEZIA#
    </tei:p>
    <tei:p>
     #POEZIA#
    </tei:p>
    <tei:p>
     #I#Nič na svete nepoteší zbožné mravy,#-I#
    </tei:p>
    <tei:p>
     #I#nič, vôbec nič, všetko samé láry-fáry.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Po tejto pesničke o daromnej a klamlivej márnosti sveta prorokovo   zdôvodňovanie pokračovalo:
    </tei:p>
    <tei:p>
     #I#„Druhý bod.#-I# Tým činom, že hoci mníšky nerozumejú latinčine,   a predsa modlia sa po latinsky, spĺňa sa ono proroctvo: Z úst   nemluvniatok a dojčiat učinil si, Pane, zdroj dokonalej svojej   chvály! Písmo spomína i nazýva to dokonalou chválou… Teda modlitba   (lebo rozmanité sú modlitby, aj chválenie boha je modlitbou)   nemluvniatok a dojčiat je dokonalá modlitba, aj keď vôbec ničomu   nerozumejú, čo ľapocú… Preto musí byť aj po latinsky odbavovaná   modlitba mníšok dokonalá, lebo ani ony nevedia a nerozumejú, čo z   breviára džavocú a štebocú ako slávici v klietke.
    </tei:p>
    <tei:p>
     Vlastne prečo by nemala byť latinská modlitba mníšok bohu vzácna,   milá i úprimná, veď Sväté písmo vyzýva všetky veci, aby chválili   boha?… Ryby, draky, jaštery, vrchy, hory, moria, rieky a všetky živé   i neživé tvory a všetko stvorenie… O, vy sväté kláštorné dračice! Vy   tiché jašterice s medovým pohľadom! Vy sladko spievajúce poloryby   Sirény! Vy ľúbezne kotkodákajúce sliepočky! Vy… ani neviem vysloviť —   čo všetko! Vari by vaša modlitba a váš spev mohli byť nehodnejšie než   ledajaké prejavy všelijakých štvornožcov, či beznohých a hlúpych   tvorov?… Nuž vidíš, najmilšia, ako bláznivo rozprávajú mnohí ľudia,   ako hlúpo vám na oči vyhadzujú a pod nos pchajú vaše latinské   zbory!
    </tei:p>
    <tei:p>
     Čo ešte viac treba? Veď biskupi vedia, že sa mníšky modlievajú   takým jazykom, ktorý nerozumejú, a dobre vedia i to, čo mnohí   namietajú proti takej modlitbe, no nevšímajú si to. Ak by teda   pokladali takéto modlitby za nesprávne a zlé, ich povinnosťou by bolo   zakázať taký neporiadok; keďže nič nezakazujú, nevidia v tom nijaké   zlo, lež dokonalosť a svätosť.
    </tei:p>
    <tei:p>
     No viem ja, čo na toto odvrkujú bezbožníci. Namietajú, že mníšky   takmer nikde nepodliehajú pod právomoc biskupov a že im biskupi   nemôžu nič rozkázať, aj keby u nich spozorovali dajaké pochybné   obyčaje… Dobre, prijímam ich námietku a na jej prvú časť, že mníšky   takmer nikde nepodliehajú pod právomoc biskupov — odpovedám: Biskupi   nemôžu mníškam priamo nič rozkázať, aj keby u nich spozorovali dajaké   nedostatky — čo dopúšťam i uznávam. Popieram však, že by nemohli   biskupi nič rozkázať mníškam prostredníctvom nás, ak by u nich   spozorovali dákesi neporiadky. A túto odlišnosť možností zasahovať   vysvetľujem takto:
    </tei:p>
    <tei:p>
     Pápeži vyňali spod právomoci biskupov mníšky na celom svete, najmä   pričlenené k žobravým rádom, a podriadili ich rehoľníkom, rúcho   ktorých nosia a reguly ktorých zachovávajú. Tak napríklad   karmelitánky podriadili karmelitánom, baziliánky baziliánom,   kapucínky kapucínom, cisterciánky cisterciánom, paulínky paulínom,   benediktínky benediktínom, vás nám atď. Teda biskupi nemôžu sa priamo   miešať do poriadkov mníšok, ani im rozkazovať podľa svojej vôle, veď   by tak žali cudzie žito. Lež môžu niečo dosiahnuť so súhlasom   rehoľníkov, pod právomoc ktorých mníšky podliehajú. No aby sme sa   vrátili k veci, ešte raz hovorím: Keby biskupi usúdili, že mníšky sa   nemajú modliť latinský breviár, tak by im to zakázali ani nie oni,   lež prostredníctvom nás. Ale aj na to grúlia nepriatelia latinského   breviára mníšok, že vraj ani my nepodliehame právomoci biskupov,   nemôžu nám teda nič rozkázať, a tak ani naším prostredníctvom nemajú   možnosť dosiahnuť u mníšok nápravu. Vôbec mi tým neprotirečia, lebo   ja nevravím, že nám biskupi môžu dačo rozkázať, ak chcú zasahovať do   reguly mníšok — to teda nemôžu, lebo aj my máme vlastné exempcie. Ak   nám svoje požiadavky predložia pekne po priateľsky, vtedy v niečom im   ochotne vyjdeme v ústrety, lebo nie sme takí nepovoľní, za akých nás   pokladá hriešny svet, a preto nám nadáva i grobiani… Nuž kam tým   všetkým mierim? Prečo tak pokojne a láskavo sa vyjadrujem o   diabolských nepriateľoch latinského breviára mníšok?… Teda až teraz   vás, prekliatci, vženiem do slopca, z ktorého sa mi nevyšmyknete!   Počúvajte, vy praví Astartini poslovia a zástupcovia! Počúvajte a   nech vám v oboch ušiach prasknú bubienky!
    </tei:p>
    <tei:p>
     Biskupi nemôžu mníškam nič rozkázať, teda ani to, aby sa prestali   modliť alebo zmenili breviár — to je pravda. Biskupi nemôžu nič   rozkázať ani nám, čiže ani to, aby sme mníškam zasahovali do breviára   — aj to je pravda. Stačí vám to, vy hlúpe mulice, vy zadubenci?!   Máme, či nemáme — ako som už spomenul a vy neodtajujete — máme teda   nad mníškami právomoc a vládu, ktorú sme dostali od boha i od pápeža,   najmä pre ich spoločenstvo s našimi rehoľami? Mníšky nosia tie isté   škapuliare, kordičky a habit rovnakej farby ako aj mnísi; všetko máme   natoľko rovnaké, že oboji vedno tvoríme jednu jedinú svätú rehoľu.   Pretože v každom ľudskom spoločenstve sú takí, ktorí rozkazujú, aj   takí, čo musia poslúchať, a keďže podľa prirodzeného zákona má byť   žena poddaná mužovi — my máme moc rozkazovať mníškam priamo od boha a   pápeža, ako som už spomenul.
    </tei:p>
    <tei:p>
     Ak by sme teda zbadali a usúdili, že pre mníšky je latinský   breviár nevhodný, uložili by sme im dačo iné. No keď sme všetci,   koľko nás je po celom svete, rozjímali o tom často i v kapitulách,   prednesené už dôvody a svedectvá nás presvedčili, že toto modlenie   breviára nie je nič nevhodné, lež naopak — chvályhodné, a preto sme   schválili a schvaľujeme teraz v každom našom zhromaždení, aby naše   sestričky zachovávali starodávnu obyčaj.
    </tei:p>
    <tei:p>
     #I#Tretí bod.#-I# Okrem týchto neotrasiteľných dôvodov pre trvanie   latinského breviára u mníšok sú ešte aj iné a taktiež nevyvrátiteľné   a rovnako silné argumenty. Po prvé: Akiste by napríklad turecký   sultán nerozumne postupoval, ak by rozkázal, aby všetci jeho poddaní   zhodili svoje široké šarováry a poobliekali si anglické plundry, lebo   vtedy by jeho poddaní utrpeli veľkú škodu. Veď ktože by chcel kúpiť a   nosiť ich široké vrecia?… Podobne by škodovali aj mníšky, ak by   dostali dišpenzáciu od svojho latinského breviára. Poškodení by boli   aj kníhtlačiari, ktorí tisíce vytlačených breviárov dlhé roky   odkladajú aj pre mníšky. Škodu nesmieme nikomu želať, a tým menej   spôsobiť, teda…“
    </tei:p>
    <tei:p>
     Tu René prestal čítať, lebo celá záhrada sa zarojila pobehujúcimi   mníškami a bolo počuť aj proroka, ich spovedníka, ktorý stratil oné   papiere a teraz kričal: „Exercitia, exercitia!“ Keď to Van Stiphout   začul, ihneď prikázal Renému, aby popísané papiere poskladal, ako   boli pôvodne zvinuté. Potom sa pobrali za mníchom a podali mu ich.   Veľmi im ďakoval a vravel:
    </tei:p>
    <tei:p>
     „Čo by som si bol bez nich počal, keďže som sa ich obsah nenaučil   naspamäť… Veď ešte dnes, a to hneď, musím z nich pokračovať v začatej   obliečkovej slávnosti. Ešte dobre, že sa dostali do vašich rúk a nie   dajakých svetských, lebo aj vy viete, akí sú svetskí ľudia, najmä v   terajších časiech, keď sa i z tých najsvätejších našich vecí verejne   vysmievajú a rehocú ani kone. A ako sa vám páči táto moja práca? Veru   ja už celé roky mám na starosti takéto veci…“ Ešte raz sa im   poďakoval a celý rozradostený odišiel.
    </tei:p>
    <tei:p>
     Aj oni sa pobrali zo záhrady preč a keď už vchádzali do kláštora   bežala dolu oproti nim ich sprievodkyňa a prosila ich o prepáčenie,   že sa trochu omeškala. Zašli s ňou ešte k abatiši, aby sa rozlúčili,   a potom sa museli zastaviť v mníškinej svetlici, kde Renému naplnila   vrecká všeli- jakými lahôdkami a nato ich vyprevadila až dolu k   dverám. Van Stiphout jej za dar hneď zaplatil, a keďže v kostole   začuli štimovať husle, prefukovať trúby a píšťaly, vošli dnu a chceli   sa zúčastniť aj na popoludňajšej pobožnosti.
    </tei:p>
    <tei:p>
     Najprv sa odbavovali nešpory, potom litánie, oboje opäť za   anjelského spevu alebo zasa rajskej, nebeskej muziky, ktoré priam   ponižovali a zahanbovali slávnosti svätej Cecílie vo Viedni, kde   medzi prítomnými doteraz vzbudzujú veľký obdiv.
    </tei:p>
    <tei:p>
     No táto nádhera sa neskončila dobrým poriadkom, lebo sa chytil   hlavný oltár… Kostolník totiž navešal naň veľké množstvo lámp i sviec   a pozažíhal ich; bol to hotový ohňodiv, aký Nemci volajú Feuerwerkom.   Nuž stalo sa teda, že sa niektorá svieca zlomila (čo sa často maľuje   ako znak smrti), spadla a vo chvíľočke vzbĺkol plameňom celý oltár,   pretože všetko pokrývali hodvábne plachty, ktoré sú veľmi   horľavé.
    </tei:p>
    <tei:p>
     V kostole sa strhol náramný krik, vreskot a nastala veľká panika.   Zo sakristie vybehli kostolníci; jeden s krhlou svätenej vody,   pretože len tá bola poruke, no vyšúchol ju zrejme z priveľkej diaľky,   nedoletela hore po oheň, a tak ošustol hlavy okolostojacich. Druhý   kostolník zasa čakľou stŕhal z oltára svätých a nimi poriadne už   pokropeným prebíjal a vytrušťoval krky… Vybiehajúcim boli kostolné   dvere priúzke, veľa dám prišlo o chocholy aj plášte, gavalieri už   nemali založené ruky v bok, keď sa tisli von, kňazi sa ocitli na   ulici v pluviáloch a dalmatikách. Muzikanti skočili z lenivého „fa“   až na „do“ čiže z chórusa dolu na ľudí a postihla ich najväčšia   škoda, lebo z partesov im zostal iba popol.
    </tei:p>
    <tei:p>
     Najlepšie sa povodilo mocným a vrtkým, ktorým sa podarilo v stisku   vybehnúť von po hlavách ľudí. Mnohí utrpeli popáleniny, ale oheň sa   predsa len nedostal von, lebo zavčasu priviezli striekačky a udusili   ho… Takto sa mal sviatok a radosť jedného domu zmeniť na nemalú   žalosť a smútok celého mesta.
    </tei:p>
    <tei:p>
     Okrem toho sa v kláštore prihodilo zároveň aj iné, umrela tam oná   mníška, ktorú Van Stiphout upokojil správou o osude jej snúbenca i   macochy… A ta mladá mníška dostala dobrú pripomienku na celý život v   kláštore a iste nezabudne na deň svojej obliečky.
    </tei:p>
   </tei:div>
   <tei:div type="chapter">
    <tei:head>
     #K#Reného návrhy na odstránenie   cirkevných neporiadkov#-K#
    </tei:head>
    <tei:p>
     Keď sa Van Stiphout s Reném vrátili na hospodu a sadli si k   večeri, Van Stiphout povedal:
    </tei:p>
    <tei:p>
     „Dneska sme skúsili veľa, ani pre teba to už nebola nijaká novota,   no predsa som videl, že si všetko pozoroval so záujmom. Nuž   porozprávaj mi, ako a čo by si z týchto poriadkov naprával, ak by si   mohol do nich zasahovať a bolo by to v tvojej moci.“
    </tei:p>
    <tei:p>
     „Keby som mohol zasahovať do poriadkov, ktorých som bol dnes   očitým svedkom,“ začal René, „nič by z nich nezostalo v terajšej   podobe. Mnohé by som zmenil a mnohé úplne zrušil a odstránil.
    </tei:p>
    <tei:p>
     Po prvé: Okrem organa, ktorého úlohou je držať nôtu, povyhadzoval   by som z kostolov všetku muziku a vrátil ju pôvodcom, teda frygickú   Frýgom, lýdickú Lýdom, dórsku Dórom a všetkým ostatným, koľko bolo   tých jej vynálezcov a skladateľov, i Jubalovi by som vrátil jeho   vlastné výtvory! A namiesto nej by som zaviedol piesne úprimnej   skrúšenej pobožnosti v jazyku každého národa, primerané času i   okolnostiam a zasvätené tomu tajomstvu, čo pripadá na ten-ktorý deň.   Takéto piesne by ľud spieval s organom. Dakedy by spev nahradili   spoločné modlitby.
    </tei:p>
    <tei:p>
     Budúcnosť by ukázala, či by som takto nedosiahol, že by sa ľudia   stali zbožnejší a v kostoloch sa väčšmi upriamili na božské veci, a   či by sa mi podarilo uviesť do lepšieho poriadku všetky do chrámu   patriace služby božie — ako to vidíme i teraz v tých dedinách, kde sa   tak všetko odbavuje pre nedostatok muzikantov.
    </tei:p>
    <tei:p>
     Pravdaže, aj tu musíme brať ohľad na niektoré celkom prirodzené   okolnosti. Ak by sa našli takí ľudia, čo by s ostatnými nechceli   spievať, hoci sa každý rád pridá k spoločnému spevu, lež ak by sa   predsa len vyskytli aj takí, ktorí by s ostatnými nechceli alebo   nevedeli spievať, aspoň by sa s inými nemohli zhovárať, veď za   spoločného spevu nepočuli a nerozumeli by ani vlastný hlas, a tak by   voľky-nevoľky aspoň mlčali.
    </tei:p>
    <tei:p>
     Treba pripomenúť, že každá pobožnosť, odbavovaná v kostole či kde   inde, je prejavom súdržnosti všetkých členov našej viery. Všetky   vhodné modlitby a dobré piesne sú tak zložené, že si pri modlení aj   pri speve vyžadujú viacero pobožných ľudí. A to preto, aby sme si   uvedomili, že spoločná, vedno odriekaná modlitba alebo spievaná   pieseň je bohu vzácnejšia, i my máme z nej väčší úžitok, lebo   čokoľvek žiadame od boha či už modlitbou či piesňou, prosíme to nie   každý osobitne, lež pre celú cirkev, pre všetkých spoluveriacich. Veď   čo je osožnejšie a správnejšie než spoločne, vedno odriekaná modlitba   alebo pieseň, v ktorých všetci naraz hovoria: #I#Veríme, dúfame,   milujeme, ľutujeme, prosíme?#-I#
    </tei:p>
    <tei:p>
     Keď si takto počíname, robíme len to, čo aj naši prví kresťania   bedlivo zachovávali, lebo dobre vieme, že v čase počiatkov našej   cirkvi odbavovali pobožnosti len so spevom. A keď sa do kostolov   začala natískať i hudba, duchovní vodcovia a pastieri rýdzejších,   dokonalejších náboženských názorov nevpustili do svojich kostolov   muziku. Taký bol Athanasios Alexandrijský, podľa názoru celého   rozumného sveta najstatočnejší duchovný pastier veriacich!
    </tei:p>
    <tei:p>
     Hukot, piskot a treskot až neskôr sa preniesol a uviedol z krčiem   do chrámov Pána, a to — ako vtedy verili — na väčšiu česť a slávu   božiu i kvôli povzbudeniu ľudí do vrúcnejšej zbožnosti. Možno to   začas aj slúžilo tomuto cieľu — hoci podľa mojej mienky, ktorú tu   vyslovujem otvorene a jasne — muzika nikdy nikoho nepovzbudzovala do   skutočnej zbožnosti, aspoň nie podobná terajšej, lež skôr do   svetských a najmä ľúbostných myšlienok… Napokon nech sa o tom každý   vyjadrí podľa vlastných skúseností. Veru zdá sa mi, že muzika   odjakživa oplývala touto ošklivou cnosťou.
    </tei:p>
    <tei:p>
     Veď podľa Diodorových spisov nedovoľovali vyučovať svoje deti   hudbe ani Egypťania, pretože jej znalosť človeka zmäkčuje a   zoženšťuje… Keď hral Alexander Veľký na harfe, jeho učiteľ Antigon   harfu polámal so slovami: „Tebe sa patrí kraľovať, nie hrať!“ Ani   Cato a Scipio Aemilianus ju neodporúčali Rimanom ako mužom nijako   nesvedčiacu daromnosť. Podľa povesti — ak povestiam možno veriť —   Argos mal sto bedlivých strážnych očí, a predsa jediná sladko hrajúca   píšťala mu ich uspala, takže potom stratil všetky… Priam tak isto   naši pobožní veriaci namiesto toho, aby bedlivo sledovali obetu i   tajomstvá, ktoré kňaz obnovuje a koná, odlákaní hlasom všelijakých   hudobných nástrojov zaspávajú duchovnými očami, myslia na iné a tak   strácajú nielen oči, lež aj zásluhy, čo by mohli získať svojou   prítomnosťou na bohoslužbách. No keby vychádzali z kostolov len bez   zásluh, lež domov sa vracajú ešte s novými hriechmi.
    </tei:p>
    <tei:p>
     Našu chrámovú muziku ospravedlňujeme tým, že aj v Starom zákone ju   používali pri bohoslužbách, napríklad Jesseho syn, židovský kráľ   Dávid, tancoval pred Archou podľa hudby. Myslím však, že nebola taká   necudná ako naša, a potom — Starý zákon je starý zákon, jeho   ceremónie zostarli. Napokon, prečo vykladači Písma vysvetľujú Dávidov   tanec ako duchovný úkon, prečo ho do Nového zákona nepreberajú   podobne ako aj hudbu?… Nech teda i my tancujeme v našich kostoloch,   alebo netrpíme v nich ani muziku.
    </tei:p>
    <tei:p>
     Keby som teda mal spomínanú právomoc, bez odkladu by som ešte   doskami alebo múrom rozdelil kostoly odo dverí po hlavný oltár na dve   polovice, v jednej by sa zdržiavali len sami mužskí a v druhej len   samy ženy, žeby sa navzájom ani nevideli… Teraz majú takéto poriadky   Turci, no kedysi to bolo tak aj v cirkvi a ja by som nasledoval ten   cirkevný zvyk, aby mi nikto nemohol vyčítať, že sa spolčujem s   pohanmi.
    </tei:p>
    <tei:p>
     Takto by som zamedzil nejednému veľkému zlu, predišiel toľkému   pohoršeniu nevinných a dosiahol by som aj nemalé duchovné dobro! Lebo   veď čím sú kostoly za terajších poriadkov? Sú miestami, kde sa mládež   zaúča láske, kde si panna hľadá i nachádza muža a mladík manželku, sú   miestami mnohých hriešnych známostí a nečistých žiadostí… V kostole   sa navzájom vidia, pohľadmi sa do seba zamilúvajú, zamilovaní   vzájomne sa rozpaľujú a až spaľujú.
    </tei:p>
    <tei:p>
     Ak chce dakto v niektorom meste či obci vidieť nádheru ženských   šiat, nech ide do kostola a uvidí ju tam. Ak chce dakto vidieť   roztomilé ženské tváre, nech ide teda do kostola, tam ich uvidí a   spozná. Ak je dakto smutný, zarmútený a uteší ho pohľad na ženy, nech   len ide do kostola — poteší sa. Ak má dakto milú, ale obozretnosť jej   rodičov mu bráni chodiť za ňou do domu a na ulici ju zasa nezazrie   vari mesiac, nech ide teda do kostola, tam sa na ňu vynadíva do vôle   a vo dverách pri vychádzaní môže sa s ňou pozhovárať, tam jej lístok   podstrčiť, a ona mu ta na druhý deň prinesie odpoveď.
    </tei:p>
    <tei:p>
     Taktiež by som odstránil bočné oltáre… V tomto prípade sa iste   všetci na mňa vyrútia, že som rovnakého zmýšľania ako Luther, no ja   nevychádzam z takých názorov a pohnútok ako kacír Luther. Moje dôvody   by určite zapôsobili na zrušenie omší pri bočných oltároch. Veď   Luther čože urobil? Najprv zrušil omše pri bočných oltároch a potom   všetky — čím vyjavil, čo zamýšľal hneď spočiatku… Ja som iného   názoru: Keď chcem zrušiť bočné oltáre a tak aj omše pri nich,   nemienim tým, aby sa neslúžili nijaké omše, ba môžu ich odbavovať cez   deň i viacero, ale jednu za druhou, a to pri hlavnom oltári.   Odôvodňujem to takto:
    </tei:p>
    <tei:p>
     Ponajprv ľudia prichádzajúci do kostola nechávajú za chrbtom   viaceré oltáre a keď si sadajú do predných lavíc, obracajú sa chrbtom   i k omši, ktorá sa odbavuje pri oných oltároch. Nemôžu sa teda so   všetkou úctivosťou zúčastniť na takej bohoslužbe, alebo sa potom   nepatrične obracajú k hlavnému oltáru, kde je neprestajne v   bohostánku prítomný Najsvätejší. Treba pripomenúť, že niekedy sa na   všetkých oltároch slúžia omše naraz a zo všetkých strán počuť cengot.   Ako sa tu potom možno sústrediť na jednu omšu?… Nie sú celkom   daromnicou smiechoty o tom Cigánovi, čo vbehol do ktoréhosi kostola   práve vtedy, keď pri viacerých oltároch miništranti z celej sily   cengali na pozdvihovanie. Cigán uprostred kostola zastal a začal si   päsťou tĺcť prsia, chrbát i obidva boky. Keď sa ho spýtali, čo a   prečo to robí, odpovedal: „Či nevidíte, že všade na všetkých   stranách, po ktorých sa bijem, je obetovanie?“
    </tei:p>
    <tei:p>
     Po druhé: Ak naši predkovia i potom, keď už mohli za kresťanských   cisárov slobodne stavať chrámy (v prvých rokoch aj neskôr za   prenasledovania obetu omše konali iba na stole, v časoch   prenasledovania v katakombách čiže kryptách), ak teda mali naši   predkovia len jeden jediný oltár — mohol by nás múdry človek karhať,   ak by sme sa vrátili k ich obyčajam? Boli pobožnejší oni, či my? Boli   svetskejší oni, či my?
    </tei:p>
    <tei:p>
     Z toho by vyplývalo, že treba potom upraviť aj výzdobu kostola a   jedine ponechaného hlavného oltára. Neprichodí mi ani na um, aby som   zastával názor, že kostoly ako božie chrámy a domy modlitby nemajú   byť udržiavané v čistote a vyzdobené. Ba priam sa to vyžaduje, no   nijaké zbytočnosti, nič nevhodné, ani čo by odporovalo skromnej kráse   náboženstva! Načo je to množstvo drahocenných svietnikov a lámp? Načo   toľko drahých maliarskych, rezbárskych, sochárskych a zlatníckych   výtvorov?… Ak majú daktoré kostoly také veľké dôchodky, že na to   všetko poľahky vystačia, nech sa časť z nich obráti v prospech živých   chrámov, na obživu chudobných, na duchovné zdokonalenie cirkevníkov!   Nemusí sa ustavične stĺkať nový kapitál na kadejaké predvídané,   prípadné nešťastia, ktoré ohrozujú kostoly úplnou skazou. Akoby sa   čosi také nemohlo stať aj s kapitálmi. Či vari nepoznajú veriaci   svoju povinnosť, že ak prídu o jeden kostol, majú si vystavať iný?   Kedysi celý oltár tvorilo iba tabernákulum, kamenný stôl a jeden   jediný, zo všetkých strán viditeľný kríž. Teraz však ťažko nájsť na   oltári miesto pre jeden malý krížik, aby kňaz mohol povedať, že   obnovuje obetu pri kríži a pod krížom ukrižovaného Vykupiteľa   sveta.
    </tei:p>
    <tei:p>
     Rozmanité vyobrazenia svätých môžu byť v domoch, kostoloch i na   poliach a možno ich uctievať všade — kto by to popieral, je kacír.   Lež je to iba obyčaj, nemusia byť nikde, nie je povinné ani ich   uctievanie, lebo to neprikázal nijaký cirkevný snem. A teda nehreší,   kto ich neuctieva, ak tým nechce prejaviť voči nim svoje   opovrhnutie.
    </tei:p>
    <tei:p>
     Spočiatku niektoré národy nedopúšťali vyobrazenia. Židia — podľa   svedectva Jozefa Flavia — najväčšmi nenávideli modly a obrazy, ktoré   im zrejme zakazoval Mojžišov zákon. Ani v národe Seres čiže medzi   Číňanmi — ako píše Eusebios — nedovoľovalo sa vytvárať modly a sochy.   Ani v rímskych chrámoch sto šesťdesiat rokov po založení mesta nemali   nijaké obrazy, ako vydáva svedectvo o pravde Plutarch i August u   Varróna. Podľa Herodota a Strabóna ani Peržania nepestovali   sochárstvo a maliarstvo. Všetky spomínané národy zachovávali takéto   obyčaje asi preto, že obrazy v ľuďoch vzbudzujú mylné predstavy.
    </tei:p>
    <tei:p>
     Egypťania však boli iných názorov. U nich sa začalo rozvíjať   maliarske, rezbárske i sochárske umenie, ktoré potom stade preniklo   do celého sveta, a keď prijímali našu vieru, dostalo sa i do nášho   náboženstva.
    </tei:p>
    <tei:p>
     Pápež Gregor obrazy obhajuje a usiluje sa ich ospravedlniť, keď   vraví, že sú knihami nevedomej pospolitosti, ktorí nepoznajú písmo,   čítajú z obrazov a tak pohľad na ne privádza ich k úvahám o božských   cnostiach. Neučme sa však poznať boha z vyobrazení, obyčajne hlúpych   maliarskych a rezbárskych výtvorov, lež zo Svätého písma — ktorí   vieme čítať — a tam hľadajme svedectvá božej dôstojnosti a   dokonalosti. Ktorí nevieme čítať, počúvajme čítajúcich, lebo i viera   nepoznajúcich písmo býva vyslyšaná, ako tvrdí Pavol.
    </tei:p>
    <tei:p>
     A hoci obrazy často mnohých jednoduchých ľudí na miesto   oboznamovania so svätými tajomstvami vedú k modlárstvu, predsa by som   ich ponechal aj v chrámoch božích, iba nie také množstvo. Nesmeli by   znázorňovať vymyslené zázraky a cnosti; napokon muselo by sa veriacim   vysvetliť, čo znamenajú, aká im patrí úcta i čo možno od nich   očakávať.
    </tei:p>
    <tei:p>
     Po tretie: Konečne by sa na patričných miestach už raz mohlo   porozmýšľať o tom, či by nebolo chvályhodnejšie, cnosti osožnejšie a   nepomohlo by dosiahnuť cieľ celej cirkvi aj každého človeka osobitne,   keby sa všetky pobožnosti — nevynímajúc ani obetu omše svätej —   konali v materinskom jazyku každého národa… Ako som už spomenul,   všetky naše modlitby sú tak a preto zložené, aby sme ich odbavovali   spoločne v zhromaždení. Všimnime si len spomenutú najdrahšiu obetu   omše. Spočiatku ju odbavoval všetok prítomný ľud spolu s kňazom a   dosiaľ sa uchovalo to jej starodávne usporiadanie, aj teraz ešte kňaz   vyzýva prítomných: #I#Modlime sa#-I# a podobne. Omšové ceremónie teda   nasvedčujú, že omšu by mali odbavovať všetci spoločne, všetci   prítomní by vraveli všetko — kňaz hlasne, ostatní ticho okrem   odpovedí, ktoré by mali byť taktiež zrozumiteľné.
    </tei:p>
    <tei:p>
     K malým čiže tichým omšiam pripomeniem iba toľko, že Gréci   zachovávajú k tomuto nesmiernemu tajomstvu oveľa väčšiu úctu.   Namiesto toho, aby náhlivo niekoľko ráz ukázali ľudu svoju tvár,   niekoľko ráz ďugli chytro kolenom o zem, chvatne dačo pošomrali a tak   na posmech nevercom odslúžili omšu — radšej ju odbavujú   zriedkavejšie, ale na očividný úžitok nábožných duší.
    </tei:p>
    <tei:p>
     Po štvrté: Biskupi mali by si pozornejším okom všímať pozostatky   svätých, ktorých v nejednom kostole vystavujú veľké množstvo, a   posúdiť ich autentickosť i pravdivosť… Bodaj sme nikdy neuctievali na   toľkých miestach draho zaplatené, v striebre i zlate zapravené a   perlami povykladané kosti dajakého svätého, čo so svätosťou nemal   nikdy nič spoločné… O pravdivosti ktorých pozostatkov by   zapochybovali, tie by mali odstrániť z domu božieho, kde musí byť   všetko pravé, a nedovolili už viacej kúpiť niečo podobné ani za   grajciar.
    </tei:p>
    <tei:p>
     A kto má takéto poklady zo svätcov, nech si ich s nábožnou mysľou   uchováva pre seba, nech sa ich nezbavuje a pamätá na to, že čo aká   vysoká ponúknutá cena za ne nijako nevyváži skutočnú ich hodnotu. Lež   treba upozorniť aj na neúprimnú výhovorku toho, kto vraví, že   nepredávajú sa tieto sväté veci, ale požaduje sa iba náhrada za   vynaloženú na ne prácu a námahu. V tomto prípade ťažko odstrániť   spôsoby Šimonove, ktorý sa všade pomieša, lebo žije, hoci umrel, a   všade ho možno nájsť i teraz, pretože sa naučil bosoráctvu.
    </tei:p>
    <tei:p>
     Po piate: Spomenutí biskupi — lebo je to ich právo i povinnosť —   mali by venovať pozornosť aj odpustkom, či je ich naozaj toľko, o   koľkých sa vraví. Bože dobrý!… Kedysi odpúšťalo sa i z dlhodobého   najtvrdšieho pokánia ešte aj na veľké, najskrúšenejšie prosby a   orodovanie vyznávačov iba zopár dní, zriedkakedy niekoľko týždňov   alebo mesiacov — no teraz môžeš na daktorých miestach každodenne   obsiahnuť na tisíce rokov i plnomocné odpustky, koľko ráz len chceš,   vo viacerých mestách.
    </tei:p>
    <tei:p>
     Po šieste: Biskupi mali by konečne upriamiť pozornosť na svoju   priamo bohom danú, no stále zmenšovanú moc a vládu, aby videli, o čo   a za akých okolností prišli… Chcem tu pripomenúť ono výnimočné   postavenie rehoľníkov, o ktorom sa tak smiešne vyjadroval ten čudný   mníško-spovedník vo svojich ešte smiešnejších exercičných papieroch…   Ak sa totiž dakedy stal niekto z voľajakej rehole pápežom, ihneď   svoju rehoľu obdaroval mnohými privilégiami, čo jej potvrdil aj na   pergamene. Prvá z privilégií bola vždy exempcia čiže výnimka, vyňatie   spod právomoci a povinnosti poslúchať patričného biskupa. A tak potom   táto rehoľa z cirkevných predstavených pokladala za svojho jediného   pána iba pápeža (v svetských veciach neuznávala vôbec nijakú svetskú   vrchnosť). Cirkevný biskup mal takto zviazané ruky a reholi nesmel   rozkázať nič…
    </tei:p>
    <tei:p>
     Keď po čase vyvolili nového pápeža, člena inej rehole, aj ten   obohatil svoju všetkými možnými slobodami, podobne sa i ostatní   zavďačili svojim spolubratom. Pretože za toľké časy dostávali sa na   stolec najvyššieho pastiera takmer samí rehoľníci, stalo sa teda, že   všetky rehole sa vytrhli a vymanili aj spod právomoci biskupskej   palice svojich spravodlivých pastierov.
    </tei:p>
    <tei:p>
     Nebudem sa škriepiť o tom, či všetko spomenuté mohli pápeži   uskutočniť bez toho, aby neukrivdili biskupov, v diecéze ktorých mali   oné rehole svoje kláštory. Uznal to už celý svet, lebo dobre vie, že   biskupi sú opravdiví námestníci apoštolov, a preto všetci biskupi   majú tú istú a úplnú apoštolskú moc, ktorú mali od boha i apoštoli. A   pod právomoc apoštolov podliehali všetci do jedného, čo bývali v ich   obvodoch, a Peter sa neopovážil odtrhnúť daktorému z ľudu a podmaniť   si ho priamo sebe.
    </tei:p>
    <tei:p>
     Ak by mi niekto namietol, že za apoštolských čias boli odlišnejšie   diecézy, než sú terajšie biskupské, nebudem veľmi odporovať, lebo   predchádzajúcimi slovami chcem povedať iba to, že Peter svojim   druhom-apoštolom nezmenšoval apoštolskú moc. Pravda, známe je aj to,   že i apoštoli si rozdelili svet na oblasti, v ktorých hlásali   Bohočlovekom zjavenú pravdu a ktoré potom ako svoju cirkev spravovali   vlastnou právomocou.
    </tei:p>
    <tei:p>
     Ako som už povedal, nebudem sa škriepiť, či pápeži toľkými   slobodami v prospech reholí neukrátili a nepoškodili biskupov. Malo   sa aspoň pouvažovať o tom, že vyňatím mníchov spod diecéznej   právomoci postihne biskupov množstvo protivenstiev a zapríčiní aj v   cirkvách veľa pohoršenia. Keby na to všetko boli pápeži brali ohľad a   hoci by neboli takým postupom spôsobili citeľnú ujmu biskupskej   právomoci, ani tak nemali udeľovať uvedené slobody svojim rehoľným   spolubratom pre mnoho iných zlých následkov, ktoré museli   predvídať.
    </tei:p>
    <tei:p>
     A čo z toho vyplýva? Ak sa mnísi v dačom prehrešia, treba vari   zakaždým bežať so žalobou do Ríma? A ktože by sa opovážil na nich   žalovať, veď doterajšie skúsenosti nás učia, že každého odvážlivca   stál takýto proces kopu peňazí a napokon musel stíchnuť s oveseným   nosom.
    </tei:p>
    <tei:p>
     A tak sa mnísi nebáli nikoho okrem svojho rímskeho pána, lež aj   toho sa obávali málo alebo vôbec nič — podľa menšej či väčšej   vzdialenosti (ďaleko od Jupitera, ďaleko od hromu) a rehole si   robili, kedy sa im čo zapáčilo. Nuž vari nie je všetko lož, čo sa o   nich často rozpráva a čo sa o nich zachovalo v písomnostiach!… Aj   cirkev si uvedomila tento neporiadok, a preto sa na mnohých snemoch   rokovalo o rehoľných slobodách a vyňatí rehoľníkov spod právomoci   biskupov ako o svojej hlbokej rane.
    </tei:p>
    <tei:p>
     Čo som povedal o mníchoch a všetkých ostatných rehoľníkoch, platí   to aj o mníškach a všetkých rehoľníčkach, ktoré majú podliehať   právomoci svojich vlastných biskupov, a to tak, že by nedostávali za   spovedníka či kazateľa — mnícha, lež daktorého z diecéznych svetských   kňazov. Veď už samo ich poslanie a svätenie určuje im starať sa o   spásu všetkých duší; mnísi nech sa navrátia (ak majú ešte zostať, čo   však je iná otázka) k svojim starodávnym obyčajam, k prvým svojím   regulám, nech každý osobitne achká nad svojimi hriechmi dakde v   jaskyni, ako to vysvetľuje ich grécke meno monachos, zložené z   #I#monos#-I# a #I#achos#-I#, ktoré si zachovali aj vo viacerých iných   jazykoch.
    </tei:p>
    <tei:p>
     Napokon — príhoda dnes už vystretej mníšky a akiste aj mnohých   iných rehoľníc to potvrdzuje — nemalo by sa nikdy dopustiť, aby   mníšky skladali večné sľuby pred šesťdesiatym rokom svojho veku.   Nepoviem — na dva-tri roky a po tomto čase mohol by ich obnoviť, kto   by chcel. No na celý život zaviazať sa takými ťažkými sľubmi, a to už   za mladi, znamená u mnohých skôr úfnosť zachovania než isté dodržanie   sľubov. Akoby boh zrovna preto, že mu niekto dosť nerozvážne dačo   prisľúbi, musel ho zahŕňať všetkými svojimi milosťami a často meniť i   jeho náturu.
    </tei:p>
    <tei:p>
     Takáto je moja mienka i úsudok o tom, čo sme dnes videli a počuli.   Tak by som podľa svojho najlepšieho vedomia radil všetko   napraviť.“
    </tei:p>
    <tei:p>
     „Svoju reč si skončil tak oduševnene, ako si ju aj začal,“ ozval   sa Van Stiphout. „A je to skutočne tvoje vnútorné presvedčenie, čo   vravíš? Požičal si si od posmeškárov ostré zuby a vše nimi hryzieš.   Kým sa k týmto veciam opäť dakedy nevrátime, odpoviem ti na všetko   iba stručne: Ak by sa mali hneď uskutočniť tieto podľa tvojej mienky   (svoju predbežne nevyslovím) užitočné opatrenia, katolícky svet by sa   zrazu obrátil hore nohami.“
    </tei:p>
   </tei:div>
   <tei:div type="chapter">
    <tei:head>
     #K#René na slávnosti porcinkuly.   Debata u Gvardiána#-K#
    </tei:head>
    <tei:p>
     Aj nasledujúceho dňa zostali ešte v tomto meste kvôli pohrebu onej   mníšky (nebohej či už na radosť alebo žiaľ) a potom sa pobrali   ďalej.
    </tei:p>
    <tei:p>
     No kým sa dostali do Viedne, v istej obci ešte ich jazyka i rodu   vošli do kostola, kde práve slávili akúsi svätú pannu Frcunkulu, ako   sa dozvedeli od zhovárajúcich sa žien. Slávnostnú kázeň tu mal nejaký   rehoľník, ktorý tejto svätej panne pripisoval toľko zázrakov, čo sa   stali už za našich čias, a potvrdzoval ich svedectvami mnohých   učencov i odborníkov, až to vrhalo na Augustína hanu zo skutočného   klamstva, pretože tento svätec ešte za svojho života vravel, že   zázraky sa už nestávajú lebo ich netreba a sú iba na škodu.
    </tei:p>
    <tei:p>
     Ktorémusi svätcovi ušlo sa toľko chvály a zvelebovania, že v celom   nebi neostalo preňho vhodné miesto, čo náramne zdesilo aj samého   kazateľa, až vykríkol:
    </tei:p>
    <tei:p>
     „Kam ho teda postavím, kam ho dám?!“
    </tei:p>
    <tei:p>
     Neďaleko Van Stiphouta i Reného stál akýsi človek v kúte pri   dverách. Keď sa užasnutý kazateľ odmlčal, akoby čakal odpoveď, onen   človek sa najprv okolo seba poobzeral a nato dosť hlasne povedal:
    </tei:p>
    <tei:p>
     „Ak naozaj nieto pre neho nijakého miesta, ja mu teda prepustím   toto svoje,“ pritom sa vytiahol z kúta a vyšiel von.
    </tei:p>
    <tei:p>
     Van Stiphout aj René ostali tam až do konca a spolu s ostatnými   prítomnými vzdychali z celého srdca, lež nie azda od dojatia, ale zo   súcitu nad poľutovaniahodnými hlúposťami kazateľa. Zotrvali tam na   celej pobožnosti a keď potom vyšli z kostola, René povedal:
    </tei:p>
    <tei:p>
     „Nuž keď sme už tu zasvätili pannu Frcunkulu (biedna obec, čo   nevie pre svoju úbohosť túto slávnosť ani správne pomenovať!), poďme   medzi ostatných aj do kláštora na poludňajšiu Porcinkulu!“
    </tei:p>
    <tei:p>
     Van Stiphout nič nenamietal, nuž pobral sa najprv ku gvardiánovi.   Našli tam už veľa hostí, všelijakých dobrodincov, otcov a bratov   Tretieho rádu. Matky a sestry tohto bratstva zhromaždili sa vo   svetlici neďaleko porty a v ambite mali nachystaný stôl, keďže regula   mníšskej rehole zakazuje ženám vkročiť do refektára.
    </tei:p>
    <tei:p>
     Keď nadišiel čas hostiny, muži si posadali dnuka v refektári na   štvoro miest: K tabule uprostred významnejší, okolo stien hostia   nižšieho stavu a pátri de la familie. Na stoly nosili aj jedlá a la   mode vo svete, o akých sa zakladateľom rehole nikdy ani nesnívalo.   Nebodaj už aj frátri sa učia z kuchárskych kníh, ktoré napísali   Panteleon, Mitekos, Epirikos, Zofón, Hegesippos, Pasanios, Epenetus,   Heraklides Syrakúzsky, Tyndrikos Sicílsky, Symonaktides Chijský,   Glaukos Lokrenský, Cato, Varro, Colummella a Plotinos, no akiste sa   poučujú predovšetkým z nových, čo vychádzajú za našich čias.
    </tei:p>
    <tei:p>
     Veď na svete sa nevymyslelo nič také dokonalé, čo by časom nebolo   treba zlepšiť, lebo aj cnosť — ako sa vraví — treba prispôsobovať   potrebám. Ak si sa chcel kedysi učiť striedmosti, musel si vzor   hľadať v kláštoroch. No teraz ju nenájdeš ani u talianskych mníchov,   ktorí znesú menej i pre teplejšie podnebie. Nuž ak sa raz takto   spustia ešte aj tí, čo vždy boli, ba museli byť príkladom i svedomím   všetkých ostatných, zostáva ešte dajaká nádej, že sa svet   polepší?
    </tei:p>
    <tei:p>
     Medzi rozličnými jedlami, ktoré nosili na stoly vo veľkom   množstve, trúsili prítomní podľa obyčaje aj veľa všakovakých   múdrostí, pochlípaných všetko z rímskych žriedel. Napríklad že pápež   je i musí byť neomylný, keď hovorí ex cathedra, je pánom všetkých, aj   časných vecí, a že táto dvojnásobná moc je svetu na veľký osoh a   prospech, lebo ho môže udržiavať v hmotnom i duchovnom poriadku a   náboženskej jednote. A práve preto, že táto moc je natoľko užitočná,   boh mu ju musel dať.
    </tei:p>
    <tei:p>
     A čo potom rozprávali o Jozefovi II., lebo mohli svoju mienku   vysloviť bez akýchkoľvek obáv ako obyvatelia pod jeho právomoc   nepatriacej krajiny, to si môžeš predstaviť. Tento panovník je terčom   nesčíselných útokov celého sveta, kým ľuďom nepadne z očí beľmo a   nezačnú všetci usudzovať ináč.
    </tei:p>
    <tei:p>
     Medzi prítomnými bol aj akýsi už dospelý brat s prešedivenými   vlasmi a miestami lysou hlavou, ktorý vravel, že nevie pochopiť, ako   môže, ba smie dakto zabrániť ľuďom, aby dosiahli stav   dokonalosti.
    </tei:p>
    <tei:p>
     „Mohli by vari svetu škodiť sľuby čistoty, poslušnosti a   chudoby?!… Sľub čistoty, ktorým nasledujeme anjelov,“ vravel, „a   svetským ľuďom dávame príklad, ako majú žiť v manželstve i mimo   neho?! Sľubom poslušnosti učíme všetkých, ako majú poslúchať svoje   duchovné i svetské vrchnosti! Nuž a čo potom ešte sľub chudoby,   dobrovoľnej chudoby?!“
    </tei:p>
    <tei:p>
     René si zahryzol do jazyka, aby sa neozval, lebo mal obavy, že by   sa mu za každé slovo vedno držiaci prítomní všetci naraz nanosili do   vlasov… Lež aj tak si myslel svoje:
    </tei:p>
    <tei:p>
     #POEZIA#
    </tei:p>
    <tei:p>
     #I#Nie je vždycky pravda, čo Cicero vraví,#-I#
    </tei:p>
    <tei:p>
     #I#že múdrosť a dôvtip je prednosťou starých.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Alebo aj toto:
    </tei:p>
    <tei:p>
     #POEZIA#
    </tei:p>
    <tei:p>
     #I#Taká je už mienka, že s vekom vzmáha sa i rozum,#-I#
    </tei:p>
    <tei:p>
     #I#no často hlúpota starúchov vzbudzuje priam hrôzu.#-I#
    </tei:p>
    <tei:p>
     #-POEZIA#
    </tei:p>
    <tei:p>
     A o súčasnej rehoľníckej chudobe mu cez pomlku zadychčaného   rečníka prišlo na um:
    </tei:p>
    <tei:p>
     #POEZIA#
    </tei:p>
    <tei:p>
     #I#Sľub takej chudoby, ktorú hojnosť zdobí,#-I#
    </tei:p>
    <tei:p>
     #I#keď máš zármutok, bezpečnosť v ňom a byt,#-I#
    </tei:p>
    <tei:p>
     #-POEZIA#
    </tei:p>
    <tei:p>
     #POEZIA#
    </tei:p>
    <tei:p>
     #I#rúcho isté, každodenný habit,#-I#
    </tei:p>
    <tei:p>
     #I#k tomu všetko podľa vlastných potrieb,#-I#
    </tei:p>
    <tei:p>
     #I#ba i čo ti zaručí pohodlie —#-I#
    </tei:p>
    <tei:p>
     #I#sľub takej chudoby ľahko ti je zložiť#-I#
    </tei:p>
    <tei:p>
     #I#a na peniaz nikdy ruku nepoložiť.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Potom vstali od stola a podobne ako u našich — kde namiesto   siestového pohára dostane každý kávu a borovičku či slivovicu,   rozolíš, ovsenicu alebo dajakú inú pálenku z nejakého fajnovšieho   trúnku — priniesli im kvôli ľahšiemu stráveniu pokrmov akýsi   zvláštnejší nápoj, pri ktorom sa zhovárajú postojačky alebo usadení   len tak kraj stola či hockde inde podľa ľubovôle. Ak príde čas   odbavovania hodiniek, na chór sa poberú dvaja-traja mladší.
    </tei:p>
    <tei:p>
     René si všímal onoho starého mnícha, či sa opäť neozve. A keď   skutočne znovu začal vychvaľovať rehoľnú profesiu a brániť ju proti   všakovakým protivenstvám s podobným dôvtipom, najmä keď sa rovnako   múdro vyjadroval o kláštornej chudobe, René sa už neovládol a nahlas   povedal:
    </tei:p>
    <tei:p>
     #POEZIA#
    </tei:p>
    <tei:p>
     #I#„Chudobe robotu ťažkú nechať z lásky#-I#
    </tei:p>
    <tei:p>
     #I#— a zložiť reholi sľub chudoby ťažký!“#-I#
    </tei:p>
    <tei:p>
     #-POEZIA#
    </tei:p>
    <tei:p>
     Všetci ktorí ho začuli, hneď sa na neho oborili:
    </tei:p>
    <tei:p>
     „Maledetto! Contro buoni costumi e contro la santa sede   Catholica!“ kričali a dupotali nohami, ako pri šliapaní obrazov   svätých. A René mohol zle pochodiť, keby ich nebol Van Stiphout   utišoval zmierlivou prosbou, že mladík to ani tak zle nemyslel, lebo   jeho úmyslom je získať čo najväčšie vedomosti. Rozbúrené bratstvo   pomáhal mu upokojovať aj istý, svojím rúchom svetského kňaza   prezrádzajúci hosť, a tak naveľa predsa len sa utíšili, hoci   spočiatku z nich sršala priam vražedná zlosť. Ba podľa južnej povahy   onedlho začali ospravedlňovať svoju prudkosť a Reného si   udobrovať.
    </tei:p>
    <tei:p>
     No mladík tam už nechcel dlhšie zostať, poďakoval sa im za prejavy   priateľstva a keď ich poprosil o prepáčenia za svoje nerozvážne   slová, odišiel stade aj s Van Stiphoutom. Druh mu vonku vyčítavo   pripomenul:
    </tei:p>
    <tei:p>
     „Vždy si najprv rozváž, čo máš kedy a kde povedať!“
    </tei:p>
    <tei:p>
     Za nimi sa pobral aj onen kňaz, čo tiež pomáhal Renému v búrke   rozhnevaných mníchov. Keď ich dohonil, chytil mladíka za ruku so   slovami:
    </tei:p>
    <tei:p>
     „Veľa nechýbalo, šuhajko, že si nepocítil aj tvrdšie argumenty.   Veru ani pri klamstve neradno týmto ľuďom odporovať.“
    </tei:p>
    <tei:p>
     Potom sa ich spytoval, odkiaľ sú, kam idú a prečo sa vydali na   cestu. Van Stiphout mu povedal, skade a kam idú, aj prečo merajú túto   cestu, že René chce nadobudnúť skúsenosti sám osobne. Keďže je ešte   slobodný, nechce len doma počúvať o všelijakých novotách, ktoré mu   môžu byť v budúcnosti na úžitok, ale chce sám vidieť čo najviacej zo   života, najmä rozličné povolania, aby si potom niektoré vybral podľa   vlastnej chuti a dobrý či zlý výsledok svojej voľby pripísal iba   sebe.
    </tei:p>
    <tei:p>
     Onen kňaz sa rozhovoril primerane svojmu stavu a znovu chytil   Reného prívetivo za ruku.
    </tei:p>
    <tei:p>
     „Veľká škoda,“ vravel, „že zaniklo kedysi po celom svete také   rozšírené tovarišstvo! Tvoje cnosti aj odvaha sú preň priam stvorené.   Veru neviem, ktorý terajší stav mohol by som ti odporúčať ako ten   najlepší alebo aspoň ako-tak vhodný. V tamtej spoločnosti bol aj   život! A veru očividne vynikala, predstihovala, prevládala a   prevyšovala všetky ostatné stavy ako lev každého živočícha. Naše   tovarišstvo zhromažďujúce sa pod menom najsvätejším na nebi aj na   zemi, učilo, viedlo a spravovalo celý svet.
    </tei:p>
    <tei:p>
     Srdce ide puknúť z toho všetkého! Mne síce nič nechýba, lebo svoj   plat dostanem bez najmenšej námahy a užijem ho bezstarostne, predsa   však nemôžem nijako zabudnúť, pretože v spoločnosti bolo ešte lepšie   miliónom členov… Ech, taká bezbožnosť a zloba! Kto by si bol čo len   pomyslel, kto by sa bol kedysi opovážil predpovedať nám takú   budúcnosť, že také zbrane, ako je pero a jazyk, zrúcajú naše zámky a   podkopú naše hradby!? Padli sme, a keďže sme my padli, aha, ako letia   dolu a krky si lámu i ostatní, pozbavení našej silnej pomoci!   Výstižne spieval ktosi pri našom zrušení:
    </tei:p>
    <tei:p>
     #POEZIA#
    </tei:p>
    <tei:p>
     #I#Zvalili mohutný dub, traste sa, kríčky maličké!#-I#
    </tei:p>
    <tei:p>
     #-POEZIA#
    </tei:p>
    <tei:p>
     Nuž a čože?… Ak môže podľa mnohých zlomyseľníkov svet a celý jeho   život jestvovať i bez nás, nemohol by azda bez tamtých? Len človek   bez rozumu mohol by to poprieť. My sme neodbytným žobraním nedomŕzali   utrápených občanov, ktorí si v krvavom pote tvári dorábali skyvu   svojho chleba. Ak sme aj dakedy poslali mladíkov na vidiek, nešli ta   žobrať, lež aby medzi rozličnými ľuďmi a najmä u farárov čo-to   poskusovali a cvičili sa zároveň aj v poslušnosti. Veru nikdy sme   nikoho neobťažovali podobným vydieraním. Žili sme spokojne z hotového   bez nejakého znepokojovania iných, a nielenže sme nikoho   neobťažovali, lež radšej sme ostatným pomáhali, a to nemálo. Kto by   mi to mohol poprieť?
    </tei:p>
    <tei:p>
     Aby som nespomínal všetko, čím sme toľkým krajinám osožili,   uvediem iba jednu rozhodne veľkú zásluhu — že sme mládež šľachtili   ako záhradníci vo svetských i duchovných náukách a vypestovali z nej   pevné stromy. Vychovali, pripravili a vyučili sme všetkým krajinám   užitočných ľudí, zásluhou nás, nášho svedomitého a neúnavného   vzdelávania získali národy časné i večné šťastie — v misiách sme   totiž obyvateľov pritiahli najprv do pravého náboženstva a potom ich   poúčali aj vo veciach osožných pre časný a večný život… A hoci sme   boli takíto, teda ľudstvu na osoh, odsúdili nás priam ako najväčších   škodcov celého sveta. No teraz vidíme, do akej veľkej dokonalosti a s   akým veľkým chvatom sa ta ženie svet po našom rozpustení… Náboženstvo   hynie, miešajú sa veci ľudské s božskými a občianske s   cirkevnými.“
    </tei:p>
    <tei:p>
     Za takýchto rečí došli až k jeho domu či len hospode, kde kňaz   potľapkal Reného po lícach a väčšmi ho ťahal, než volal k sebe i s   Van Stiphoutom; nuž vošli teda k nemu. Mladík však u neho nezískal   nijakú zvláštnu skúsenosť, bol to veľmi zjavný jezuita, nepatril   medzi treťoradanov. No aj tak dobre poznal, čo napísal o láske ich   Euphormio na svojich cestách. A preto sa Van Stiphout nechcel u neho   dlhšie pribaviť, najmä keď k nemu došlo zopár osôb bieleho pohlavia a   začal pred nimi odsudzovať prísnosť niektorých spovedníkov, ktorých   pokladal za jansenistov (čím rozumel kacírov), pretože nechcú   rozhrešovať takých hriešnikov, čo vždy sľubujú polepšenie, hoci   opakovanie sa ich priestupku nasvedčuje, že sľub nedodržiavajú. Svoje   dôvody argumentoval i potvrdzoval probabilizmom. Ženám sa to   páčilo.
    </tei:p>
    <tei:p>
     Odchádzajúcich hostí chcel silou-mocou zdržať na večeru, no René   aj Van Stiphout sa vyhovárali, že včasráno musia vstávať, a odišli na   svoju hospodu.
    </tei:p>
    <tei:p>
     Ráno sa skutočne pobrali preč a už sa nikde nepristavili na   dlhšie, až prišli do mesta, ktoré zaslúžene patrí medzi prvé mestá v   Európe a ktoré je v našich časoch také rozchýrené po celom svete — je   to rakúska Viedeň.
    </tei:p>
    <tei:p>
     René tu chcel rozhodne veľa poskusovať, lež všetko nechali až na   spiatočnú cestu. Našli si tam teda istého svetského kňaza, ktorý   poznal reč, obyčaje a pomery kraja, kam mali namierené. Keďže onen   človek nemal nijakej dušpastierskej povinnosti a zvidel sa im vhodný   na ich ciele, nuž vzali ho so sebou ako sprievodcu a vydali sa   ďalej.
    </tei:p>
   </tei:div>
   <tei:div type="chapter">
    <tei:head>
     #K#René prichádza na   Slovensko#-K#
    </tei:head>
    <tei:p>
     Potom vstúpili na loď a po Dunaji sa dostali do krajiny, ktorú   kedysi volali rajom, pretože oplývala všetkým potrebným a užitočným.   Najsamprv sa stavili v prvom pohraničnom meste, ležiacom na ľavom   brehu spomenutej rieky. Podľa mienky niektorých založil ho vraj Riman   Hrachar a preto ho môžeme volať hrachovým či Hracharovým mestom.
    </tei:p>
    <tei:p>
     „Tu,“ ozval sa sprievodca, pričom ukázal na zámok, „tu sa usídlili   Múzy a tak prešli z Helikóna na Parnas. Tie panny obľubujú totiž   vrchy, aby vždy boli na čerstvom vzduchu, aby sa mohli zdržiavať   blízko Jupitera a pod vplyvom jeho múdrosti. Na tomto kopci   zhromaždili cirkvou vybratých mladíkov z celej krajiny a s nimi aj   mladých rehoľníkov, aby sa už raz urobil koniec nemožnej výchove, keď   rozliční učitelia kadejako nejednotne pripravovali mladíkov na toto   povolanie, takže sa navzájom ani nerozumeli, ak sa pustili do nejakej   učenej dišputy. Sem zhromaždili všetkých, ktorí chcú raz vziať na   seba bremeno duchovných pastierov, aby získali vzdelanie v takej   reči, v akej budú vychovávať aj svoje verné ovečky, žeby sa prestalo   vravieť: Tu kážu a katechizujú tak a tam zasa ináč.“
    </tei:p>
    <tei:p>
     René bol sprievodcovi povďačný, že môže vidieť ono kolégium   budúcich mladých kňazov a poučiť sa z jeho poriadkov; no aj toto   mesto prezreli si teraz iba zbežne a pozornejšie si všimli a nemálo   obdivovali jedine budovu, kde sídlilo najvyššie kňazské knieža celej   krajiny.
    </tei:p>
    <tei:p>
     Potom sa pobrali ďalej súšou a došli do mesta, ktorého pôvod i   meno sa odvodzuje od tŕnia. Toto mesto sa ešte v našej súčasnosti   pyšne nazývalo ako aj hlavné mesto sveta. Tu predtým prebýval Apolón   so všetkými svojimi Múzami, lež potom sa odsťahoval doprostred   krajiny a teraz sa usadil aj v spomenutom už Hracharovom meste. Tuná   mohol každý, kto len chcel, bez vandrovania dosiahnuť vavrínový   veniec a stať sa učeným človekom. Stálo tu veľa budov, kde sa   vychovávala mládež pre cirkev i svetské povolania… A hoci toto mesto   nemalo sedem prirodzených vŕškov (lebo leží na utešenej rovine),   patrilo mu však sedem duchovných vrchov, pretože sa v ňom zdržovalo   sedem duchovných stavov. A tak mu nič nechýbalo, aby sa mohlo   pravdivo nazývať Malým Rímom.
    </tei:p>
    <tei:p>
     No tri z týchto vrchov už odstránili a so zemou zrovnali   (niektorým na žiaľ, iným na radosť, mnohým to nespôsobilo ani jedno,   ani druhé) vedno s ostatnými v krajine i celom mocnárstve, čo mali   rovnaké poslanie a neodlišovali sa ani výsledkami činnosti.   Predovšetkým to boli jezuiti, ktorých veľký vplyv ostal všade dodnes,   potom trinitári a klarisky, štvrtých (paulínov, ktorí si nechávajú   rásť bradu alebo si ju holia — ako komu svedčí, a nenosia ani rovnaké   rúcho, niektorí majú krajšie, jasnobiele) premiestili stade inam a   očakáva ich rovnaký neblahý osud ako predchádzajúcich. V nemilosti sú   aj dva nasledujúce a dosiaľ ešte stojace: rád minoritov, ktorý má   pevnejšiu trvanlivosť, a mníšky uršulínky. Lež aj na zničenie týchto,   ak chýry neklamú, nachystané sú kladivá i nákovy. Siedmy však stojí   pevne na štyriadvadsiatich spojených kopčekoch. Množstvom drahých   kameňov sa mu nik nevyrovná nielen v tomto kraji, ale ani v okolitých   krajinách.
    </tei:p>
    <tei:p>
     Tento stav nepatrí do tŕňového mesta, preložili ho ta na   bezpečnejšie miesto iba v časiech tureckého pustošenia, lebo je   dedičným vlastníctvom mesta Ostrihomu, a preto sa doteraz volá   ostrihomským a nie trnavským. No prečo zostal tak dlho mimo svojho   sídla i po vyhnatí lúpežných Turkov z krajiny, ťažko veru pravdivo   zodpovedať; všeobecne je však známe, že Ostrihom nemálo za ním túži a   ustavične sa domáha jeho návratu.
    </tei:p>
    <tei:p>
     Usadili sa v ktoromsi trnavskom hostinci, tam si odpočinuli a   potom ich sprievodca vodil po meste. Tak sa dostali k domu, kde   bývali kňazi-zákonníci, ktorí zostarli v práci a pri plnení svojich   povinností alebo upadli do nevyliečiteľnej choroby a tak nie z   vlastnej viny nevládali viacej zastávať určený im cirkevný úrad.
    </tei:p>
    <tei:p>
     Akým poriadkom tu asi môžu spomínaní starci dožívať svoje posledné   roky, ľahko pochopiť aj obyčajným rozumom, najmä keď nieto   prostriedkov na ich vydržiavanie. Mohol by tu spomôcť, ba určite by   príklad podobných iných ústavov v kraji poduril tých, ktorým sa patrí   dať tento nešvár do poriadku. Statočným ľuďom je na zvracanie pri   pohľade na takéto bydlo, kde majú starci odpočívať a tráviť svoje   posledné dni. Poriadny človek dožije svoj život radšej (lenže kde?)   čo v akej biede a skromnosti, než by mal byť utisnutý na takéto   dobrodenie. Prečo? Lebo aj tam si každý musí čiastočne hradiť výdavky   na seba. Potom si poprezerali svetlice obyvateľov domu a s každým sa   pozhovárali. Z toho, čo videli a počuli, urobili si úsudok o tamojšom   poriadku a živote oných ľudí.
    </tei:p>
    <tei:p>
     Keď stadiaľ vyšli, René sa obrátil k sprievodcovi:
    </tei:p>
    <tei:p>
     „Ak tu zaslúžilí zákonníci končia tak, ako sme videli, ja by som   tu nechcel zostarnúť ako kňaz, alebo vôbec by som nechcel medzi nich   ani patriť.“
    </tei:p>
    <tei:p>
     Na druhý deň mienili navštíviť bibliotéku, aké mávajú teológovia   aj inde (tým skôr sa dala predpokladať u tamojšieho siedmeho vrchu) a   prístupné sú každému. No sprievodca im povedal, že majú tam síce   knižnicu, ale nikdy nie je otvorená, prečo — to nevie. Vravel, že   azda preto, lebo sa o pobyte v meste ešte nerozhodli a nevedia, či   tam ostanú natrvalo…
    </tei:p>
    <tei:p>
     „Tak nám ukáž aspoň ostatné pozoruhodnosti mesta,“ nadhodil   René.
    </tei:p>
    <tei:p>
     „Dobre,“ odpovedal sprievodca, „všetko uvidíte.“
    </tei:p>
    <tei:p>
     A ihneď ich voviedol do hlavného kostola, kde našli zhromaždenú   kapitulu, všetkých popredných zákonníkov na bohoslužbách v   jednoduchom, skromnom rúchu v porovnaní s podobnými hodnostármi po   iných krajinách. René sa vypytoval na hodnosti a povinnosti každého   jedného z nich a zvedavý bol, ako ich vyberajú a povolávajú do týchto   hodností, či vraj konkurzom.
    </tei:p>
    <tei:p>
     „V tejto krajine to nebýva,“ odvetil sprievodca. „Niekde ich   ustanovuje panovník, inde si ich vyberá biskup. Neskôr, ak sa tento   zbor nezruší, možno takéto cirkevné stĺpy postavia všade pomocou   konkurzu, ktorý ty spomínaš, a uvedený spôsob podnieti mnohých do   väčšej usilovnosti a kanonici sa väčšmi budú venovať   vzdelávaniu.“
    </tei:p>
    <tei:p>
     Renému odpovedal aj na otázky o hodnostiach jednotlivých členov   kapituly a každého chválil. Najmä o istom svätiacom biskupovi sa   vyjadril:
    </tei:p>
    <tei:p>
     „Tento je i postavou, ako sám vidíš, i menom a znamenitými činmi   skutočne Veľký.“
    </tei:p>
   </tei:div>
   <tei:div type="chapter">
    <tei:head>
     #K#Sprievodca poučuje Reného o   Slovákoch, o ich jazyku, literatúre a dejinách#-K#
    </tei:head>
    <tei:p>
     Po návrate na hospodu sa radili, kam sa najprv vydajú na   skusy.
    </tei:p>
    <tei:p>
     „Vyberme sa,“ navrhol našim cestujúcim ich sprievodca, „medzi   slovenský národ, ktorý zaberá územie po oboch stranách horného toku   Váhu, odtiaľ potom budeme pokračovať dovnútra krajiny.“
    </tei:p>
    <tei:p>
     „Dobre,“ odpovedal Van Stiphout, „ale čo je to za národ, ten   slovenský či slaviansky národ? Počul i čítal som dosť o tejto krajine   a z toho viem, že tu žije všelijaké obyvateľstvo rozmanitých jazykov:   najviac je tu Uhrov, podľa ktorých sa krajina i volá, potom Slovákov   a Nemcov. O Slovákoch však ťažko nájsť dačo v knihách, najmä tých   starobylejších. Tento ľud nemá, ani nemal nijakých písomností, v   ktorých by sa hovorilo o jeho pôvode či o jeho vlastnej reči.   Horko-ťažko sme zohnali jednu niekoľkostránkovú knižočku, aby sme sa   na cestu dačo z tejto reči naučili, vedeli ňou trochu rozprávať a   vypýtať si tam aspoň kúsok chleba, ako sa hovorí.“
    </tei:p>
    <tei:p>
     „Veru,“ povedal sprievodca, „tento ľud nemal, ani nemá kníh v   pravom slova zmysle. Niekoľko modlitebných knižtičiek pre oboje   pohlavie, zopár kalendárov a neveľa pesničiek, na ktoré kníhtlačiari   vždy doplnia, že sú nové, hoci nieto ani pamätníka, kedy vyšli prvý   raz na svetlo sveta — to je všetko, čo možno nájsť v kníhkupectve   tlačiarne. Sám boh vie, čo zavinilo, že tento národ opovrhol perom až   natoľko… No treba priznať, že dôvtip mu nechýbal nikdy.
    </tei:p>
    <tei:p>
     Nech to zapríčinilo už hocičo, má to dosť zlé následky, lebo teraz   naozaj bezradne sa moceme v hustej tme, ak chceme dačo vedieť o   pôvode tohto rodu alebo kedy a či ako víťaz prišiel na toto územie…   Novší spisovatelia, ktorí sa podujali na takúto úlohu, nevyhnutne   museli všetko hľadať v starých písomnostiach a odvolávať sa na   svedectvá starodávnych autorov — a to príslušníkov iných národov, keď   už z nášho sa nenašiel nik — ako bol Strabo, Plinius, Ptolemaios,   Diodoros a iní. No u týchto spisovateľov nevyskytuje sa ani raz meno   Slaviana alebo Slováka — čo je to isté, lebo ak ich meno pochádza od   #I#slávy#-I#, majú sa volať Slaviani, ak však od #I#slova#-I# —   Slováci — lež meno Skýtov, Sarmatov, Gótov, ktorých pokladajú za   Slavianov. Akoby sa Skýtmi nevolali aj Uhri.
    </tei:p>
    <tei:p>
     Spomínaní autori za predkov Slovákov pokladajú Jafetových potomkov   Gomera, Askenaza, Rifanta, Torgarmu, Tubala, Mesecha, Magora, lebo   títo prví sídlili pri Kaspickom mori a potom sa rozšírili až k Visle   a Volge. Pre svoje domnienky, že Slováci pochádzajú od Jafeta,   hľadajú doklady aj v Písme svätom, a keďže to meno možno nájsť v   tridsiatej ôsmej kapitole Ezechiela, tak tomu veria. Lež bez námahy a   ešte hodnovernejšie dokázali by ich starobylosť, keby im pripísali za   otca Noema alebo zrovna ešte Adama… Pri takomto odvodzovaní pôvodu   národov ma najväčšmi udivuje to, že ani jeden rod, ktorý čo-to vie o   Chámovom priestupku voči vlastnému otcovi, nechce sa pokladať za   potomka onoho Cháma. Nuž a tak Sem a Jafet musia byť koreňom   všetkých.
    </tei:p>
    <tei:p>
     Podobne je veľmi neisté, kedy prišli Slováci na toto územie zo   svojich prasídlisk, aký tu našli národ, ako ho premohli, či ho   vyhnali alebo pohltili a naučili aj svoju reč… Rovnakú hodnovernosť   majú správy o tom, koľkí a ktorí králi spravovali túto krajinu, kým   si ju nepodrobili a po kusoch nepodelili všelijaké iné mocnárstva…   Alebo aké vojny viedli a koľko víťazstiev dosiahli… Lebo — ako som už   povedal — starodávni autori sa zmieňujú vše o sile, mocnom vojsku   Skýtov či Kvádov, Ántov alebo Sporov, Sarmatov a Markomanov, čo   vzbudzuje pochybnosti, koho rozumejú pod spomínanými menami, pretože   nemusia označovať osobitne daktorý národ, ale všetky spoločne… Tak   pod menom Skýtov sa rozumeli všetky národy, ktoré sa živili mliekom i   syrom a obyčajne prichádzali z Ázie. Kvádmi označovali ľudí   nepokojných a útočných. Markomani — ako to naznačuje ich nemecké meno   — obývali pohraničné kraje germánskeho územia. A tak i ostatné názvy   patrili, ak aj nie vždy, aspoň v rozličných časoch akiste inakším a   odlišnejším národom, než boli Slováci. No hoci by sa i pod týmito   menami rozumel slovenský ľud, vzniká tým otázka, ktorým Slovákom či   Slavianom pripísať oné slávne vojenské činy, keď ich bolo viacero   vetiev a každá mala svojho panovníka?
    </tei:p>
    <tei:p>
     Nech už tento národ pochádza z hockoho a prišiel sem tak či onak a   hocikedy, isté je, že dávno obýva tieto šíre kraje a musel byť vždy   silný. Môžeme to usudzovať už z toho, že si udržal tak dlho, hoci   nepoznáme ani čas jeho príchodu, toľké krajiny pod vládou vlastných   panovníkov. Daktorí, ako Rusi či Moskovčania, udržali si to   doposiaľ.
    </tei:p>
    <tei:p>
     Nedávno vydal istý svetský kňaz knihu o osudoch Slovákov až do   dnešných čias, kde veľa hovorí o ich vzniku, kráľoch, ktorí im   vládli, a nimi spravovaných krajinách, hovorí o mravoch a obyčajach,   čo zachovávali ešte ako pohania. Je to chvályhodná práca, lebo   urobil, koľko len mohol, ba čo ešte viacej než iní, ktorí sa pred ním   podujali na podobnú vec v Čechách, na Morave či v Poľskej. Iba jedno   treba ľutovať, že ako Slovák nenapísal spomenuté dielo po slovensky.   Akiste dobre vedel, že
    </tei:p>
    <tei:p>
     #POEZIA#
    </tei:p>
    <tei:p>
     #I#slavianska reč natoľko je známa,#-I#
    </tei:p>
    <tei:p>
     #I#vzácna, že sa jej cudzinci stránia;#-I#
    </tei:p>
    <tei:p>
     #I#slovenčinu chvália také chýry,#-I#
    </tei:p>
    <tei:p>
     #I#že sa za jej znalosť cudzinec len pýri.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Dobre vedel, že vzdelanci iných národov a cudzích jazykov   nezaujímali by sa veľmi o jeho prácu, ani by jej nevenovali   pozornosť, pretože majú dosť inakších kníh s rozmanitým obsahom,   ktoré porozumejú a pochopia ľahšie. Veď sami Slováci si tak málo   vážia spisy vo vlastnej reči, že často aj darované odmietajú. A keď   sa niekto usiluje dačo také vydať, obyčajne vravia: #I#Načo sa   zbytočne trápi a morduje, keď slovenský ľud vydržal toľké veky aj bez   takých vecí? Na čo je to dobré, čo sa tým docieli, aký úžitok bude z   toho?#-I# A takto pochabo sa spytujú i uvažujú mnohí tunajší rodáci.   Preto každý, kto chce dačo predložiť verejnosti, najmä ak píše len   trochu ostrejším brkom a dotkne sa to čo len zopár nosov, rozhodne si   musí pripraviť hrdlo na prežretie množstva tých najtrpkejších hltov a   žalúdok posilniť na ich strávenie.
    </tei:p>
    <tei:p>
     Ani nie tak dávno sa ktosi podujal — povzbudený terajšou   literárnou slobodou — taktiež písať a chcel vydaním rozličných   knižiek využiť túto vhodnú príležitosť na dobro svojej krajiny… Keďže   bol Slovák, písal po slovensky, lebo si myslel, že ak aj nebude mať   jeho úsilie inakší výsledok, vydráži aspoň cestu iným, rozumnejších a   učenejších podpichne, aby už raz aj Slováci, teda Slaviani tejto   krajiny vybŕdli z odvekej hniloby, lebo iní — ako Česi a Moravania —   boli dosiaľ veru starostlivejší v týchto veciach.
    </tei:p>
    <tei:p>
     Tento spomínaný slovenský buditeľ okrem iných svojich prác napísal   aj verše o všetkých občianskych stavoch, či vlastne satiry proti   nešvárom v týchto stavoch, pričom vôbec nešlo o paškvily — ale   nadarmo. Našiel sa totiž ktosi, čo jeho dielo označil — hoci   viedenskí cisársko-kráľovskí cenzori ho povolili — sčasti za   pohoršujúce a škodlivé, sčasti za dvojzmyselné, neslušné a urážajúce   nábožné uši, označil ho za prefíkané, zaváňajúce kacírstvom a   oplývajúce kadečím podobným. Nuž a tak u spisovateľovej vrchnosti   dosiahol, že sa stotožnila s jeho názorom, spis označili čiernou   pečaťou a nedovolili mu vyjsť na božie svetlo.“
    </tei:p>
    <tei:p>
     Sprievodca im zároveň predniesol z tej práce aj zopár veršov, na   ktoré sa hromžilo najväčšmi. René s Van Stiphoutom nevedeli, či sa   majú smiať alebo hnevať, no rozhodne odsúdili takú nepozornosť či   neznalosť reči, ba vari zámernú starostlivosť, aby Slováci ustavične   mlčali. René sa potom vyzvedal na toho človeka, ktorý vlastne   prekazil vyjdenie knižky a odškriepil i odoprel to, čo dobrotivo   dovolila najvyššia moc.
    </tei:p>
    <tei:p>
     „Taktiež bol cenzorom,“ odvetil sprievodca, „a učiteľom na vyšších   školách. Prečo nesúhlasil s vydaním a odoprel povoliť to, čo ako   užitočné milostivo dovolila i schválila najvyššia moc, dá sa   vysvetliť celým jeho postupom. Spisovateľ odovzdal svoju prácu na   posúdenie najprv jemu ako krajanovi. No keď mu vyčítal množstvo   veľkých, zjavných i na prvý pohľad nezarážajúcich chýb, autor si ju   od neho vzal a odoslal do Viedne. Tam v nej nenašli nijaké chybné   veci a vrátili mu ju s podpisom: #I#Môže sa vytlačiť… #-I# Vtedy sa   pôvodca rozhodol vydať spis v tom istom meste, kde býval aj spomenutý   cenzor, ktorý keď sa o tom dozvedel, odobral rukopis už od   kníhtlačiara a znovu posúdil. Ako som spomenul, rozličnými argumentmi   získal spisovateľových predstavených na svoju stranu a tak dosiahol,   že práca nevyšla.“
    </tei:p>
    <tei:p>
     „To by dokazovalo, či skôr on svojím zásahom chcel dokázať,“ ozval   sa René, „že vo Viedni prácu alebo neporozumeli, a teda nepochopili   jej škodlivosť, alebo ju prezreli nedbanlivo. Ak ide o nepochopenie,   sú neschopní, ak o druhý prípad, sú nedbanliví a taktiež — ak to   nezavinilo nedbajstvo — neschopní zastávať taký úrad. No ak rukopis   aj svedomite prezreli, aj pochopili jeho škodlivosť, zasluhujú meno   škodcov mnohých krajín, pretože povolené mrcha knihy škodlivo pôsobia   na krajiny… Z cenzorovho postupu by toto vyplývalo. Lež on sa možno   iba urazil, že sa tým znevážil jeho prvý posudok.“
    </tei:p>
    <tei:p>
     „Nech to urobil už pre hocičo,“ povedal sprievodca, „tento malý   príklad som uviedol — a dali by sa i väčšie — len preto, aby ste   videli, že písať — hoci by aj dakto chcel — je tu hotovým nešťastím,   takúto prácu tu platia biedne.“
    </tei:p>
    <tei:p>
     „Cenzori a posudzovatelia kníh či už vytlačených, či ešte len   uchádzajúcich sa o uverejnenie musia byť dokonale pripravení na   takúto úlohu,“ vmiešal sa do reči Van Stiphout. „Ponajprv musia dobre   ovládať jazyky, ktorými sú napísané knihy pridelené im na posudok,   podobne musia mať nemalé vedomosti o všetkom, čo je obsahom i jadrom   knihy, a napokon musia posudzovať nestranne bez pobočných ohľadov.   Usmerňovať ich má vždy zásada nie kto, lež čo a ako píše, a nech   preosievajú len dielo a nie aj osobu autora. Veľkú chybu robili mnohí   doterajší cenzori, keď často knihu niektorého kacíra, hoci nebola   náboženského obsahu, nedovolili vytlačiť už preto, že ju napísal   kacír, a ak dakde predsa len potajme vyšla, vynútili si od vrchností   zákaz jej čítania. Ešte väčšej chyby sa dopúšťali tí, ktorí neradi   schvaľovali knihu autora — hoci bol ich náboženstva — ak na každej   stránke nespomínal ich stav a neodvolával sa ustavične na ich   spisovateľov. Takí bývali jezuiti, obľubovali takéto   zdôvodňovanie:
    </tei:p>
    <tei:p>
     #POEZIA#
    </tei:p>
    <tei:p>
     #I#Tak vraví Lessi, Navarrus, Molina,#-I#
    </tei:p>
    <tei:p>
     #I#Vasquez, Covarruvias, Lopez;#-I#
    </tei:p>
    <tei:p>
     #I#Azor, Armilla, Sato, Medina,#-I#
    </tei:p>
    <tei:p>
     #I#Sanchez, Silveira, Gomez.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Veru takéto zdôvodňovania a dovolávania sa správnosti názorov v   knihách páčili sa jezuitom. Kto sa ich pridŕžal, vychválili ho, kto   však nie, toho spisy zriedkakedy schválili, keď bývali cenzormi.
    </tei:p>
    <tei:p>
     Pravda je, že na verejnosť sa dostáva i veľa zlých, bezbožných a   obyvateľstvu i náboženstvu veľmi škodiacich kníh. Takéto nemá čítať   každý, pretože daktorí sa ľahko skazia, lež potom veľmi ťažko   naprávajú. Predsa však aj zo zlých, mravnosť ohrozujúcich kníh   získame vše veľa úžitku, a preto nemali by sa všetky takéto knihy   zakazovať každému. Podobne by bol zlým vojakom ten, čo by sa vyhýbal   nepriateľovi a boju. Tak aj náboženstvo sa tým väčšmi zdokonaľuje a   upevňuje, čím viac kacírskych a nevereckých spisov povstáva proti   nemu. Nuž a keď sú aj takéto knihy osožné a užitočné, ako by potom   neboli tie inakšie, čo skutočne obsahujú veľa dobrého. A preto akejže   sú to mysle a mienky podaktorí, čo vravia: Načo sú knihy, načo sa   trápi taký, čo ich píše? Veď akože sa čo dobré mohlo zachovať po   našich predkoch bez kníh?… Niektoré národy sa však uspokojujú tým, že   o nich píšu cudzí — a to je veru najsmutnejšie… Sám si už spomenul,   na akú veľkú škodu je Slovákom, že nemajú vlastných kníh, lebo veď   nepoznajú ani svoj národ. A čo ich jazyk, ich rodná reč?   Predpokladám, že sa zachovala v peknej pôvodnej podobe.
    </tei:p>
    <tei:p>
     Reč hocktorého národa zveľaďuje a rozširuje napríklad i   obchodovanie a iné styky, vzájomné spolunažívanie, vospolné   osídľovanie; no takýmto spôsobom a prostredníctvom týchto stykov sa i   kazí, keď sa do nej vnášajú všelijaké vidiecke slová. Knihy však   zachovávajú reč v pravej pôvodnej forme, cibria ju a takú zošľachtenú   rozširujú čo najďalej. Knihy ochraňujú reč, aby nezanikla alebo sa   nezopsula — a keď sa jej dačo také predsa len prihodí, knihy ju   očisťujú a privádzajú do pôvodnej krásy. Príkladom toho sú v našich   časoch Francúzi a Nemci. Oboji naučili svojmu jazyku už toľké národy   práve písomnosťami, knihami!“
    </tei:p>
    <tei:p>
     „Isteže, na udržanie, rozšírenie a zošľachtenie jazyka niet   úspešnejšieho prostriedku nad pero,“ odpovedal sprievodca. „Veru, ako   správne vravíš, okrem tohto spôsobu nieto vari iného, dosahujúceho   podobný výsledok, lebo čo sa raz napíše, pretrvá dlhý čas. Nuž a   ktorí nechcú žiť takýmto spôsobom, tých reč postupom času veľa stráca   zo svojej dokonalosti — a takí sú podľa pravdy Slováci, aby sme sa   znovu vrátili k nim.
    </tei:p>
    <tei:p>
     Nemienim hovoriť o rozdielnostiach, ktoré vládnu v jazyku   rozličných slavianskych kmeňov, ako sú Česi, Poliaci, Srbi,   Korutánci, Vindi, Čerkézi, Moskovčania, Dalmatínci, Chorváti,   Sklavini, Slávokvádi a tunajší Slováci, ktorí si jediní zachovali   pôvodné meno Slováka. Vravím, že nechcem nič vravieť o veľkej rečovej   rozdielnosti medzi ratolesťami jedného kmeňa, lež iba o tej, čo   jestvuje tam, kam pôjdeme a kde už vlastne sme. Všímajte si jazyk   nárečí medzi Slovákmi tohto kraja a zistíte v každej obci odlišné   nárečie… Spomenutý autor napísal aj o tom žartovné verše:
    </tei:p>
    <tei:p>
     #POEZIA#
    </tei:p>
    <tei:p>
     #I#Národom, Babylon vystavať čo chcel#-I#
    </tei:p>
    <tei:p>
     #I#a nebo dosiahnuť mal za pochabý cieľ,#-I#
    </tei:p>
    <tei:p>
     #I#nebol nik iný, len Slováci — to mi ver.#-I#
    </tei:p>
    <tei:p>
     #I#Lebo trestu za pochabosť#-I#
    </tei:p>
    <tei:p>
     #I#vidíš u nich viacej než dosť,#-I#
    </tei:p>
    <tei:p>
     #I#v jazyku až babylonský chaos.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Alebo i takéto:
    </tei:p>
    <tei:p>
     #POEZIA#
    </tei:p>
    <tei:p>
     #I#Kam sa matka reči slovenskej podela,#-I#
    </tei:p>
    <tei:p>
     #I#pýtaš sa? Umrela, rokov už preveľa,#-I#
    </tei:p>
    <tei:p>
     #I#čo zahrabal ju, zaoral Svätý-pluh kráľ#-I#
    </tei:p>
    <tei:p>
     #I#bielym koňom za ktorého krajinu dal.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Svätoplug, ktorého v týchto veršoch onen spisovateľ pre podobnosť   mena volá svätým pluhom, bol reku posledným kráľom Slovákov, hoci po   ňom zasadol na kráľovský prestol ešte jeho syn Svätobog či Svätoboh,   no nemal dlho nad čím panovať, kraľovať. Za jeho otca spotvorené   kráľovstvo sa rozpadlo na viacero častí. A o tomto Svätoplugovi   zložili niektorí uhorskí pisári pesničku, že predal krajinu za   bieleho koňa. Tento výmysel uvádza i spomínaný pôvodca veršov nie   preto, že by veril zlomyseľnému a nepravdivému tvrdeniu Uhrov, ale   aby upozornil na úpadok slovenského jazyka, že akiste za   Svätoplugovej vlády a v čase zániku samostatnosti slovenskej krajiny   utŕžil aj slovenský jazyk hlbokú ranu, ktorá sa Slovákom dosial   nezahojila v obkľúčení všelijakých národov.
    </tei:p>
    <tei:p>
     Krajina však mohla stratiť samostatnosť a Slováci sa zmiešať i   spojiť s hocakými národmi, ich jazyk sa mohol vždy zachovať vo svojej   pôvodnej kráse, keby neboli zapovrhli brko a papier. Lebo brko a   papier zapovrhovali vždy, a preto aj medzi tými istými, jeden kraj   obývajúcimi Slovákmi — akú sú i spomenutí už tunajší — bývajú   dohadovačky, kde, v ktorej obci majú správnejšie a rýdzejšie, kde   staršie a pôvodnejšie nárečie… Nuž a toto je ten druhý, z nedostatku   vlastných kníh vyplývajúci úžitok — že si nezachovali svoj pôvodný   jazyk.“
    </tei:p>
    <tei:p>
     Sprievodca im potom ešte stručne opísal ťažkosti a namáhavosť   cesty, ktoré ich očakávajú v tomto kraji najmä preto, že je tam   nedostatok verejných hostincov pre cestujúcich a cezpoľných ľudí,   takže sa často musia uspokojiť skromným občerstvením v chudobných   chalupách. Van Stiphout s Reném však nič na to nedbali, veď   bezpochyby vytrpeli už aj horšie veci, a na vlastné oči chceli   spoznať spomínaný ľud.
    </tei:p>
    <tei:p>
     „Pravda, cestou sa musíme pridŕžať tunajšej obyčaje,“ pokračoval   ich sprievodca, „čiže kde nenájdeme nijaké iné prístroje a bude tam   farár, vojdeme do fary a máme po starosti, mnohí nás vďačne   prichýlia.“
    </tei:p>
    <tei:p>
     „Podľa toho je tu rozšírená štedrosť a pohostinstvo?“ spýtal sa   René.
    </tei:p>
    <tei:p>
     „Je,“ odvetil sprievodca, „a veru farárom býva iba na veľkú škodu.   Lebo za to, že vykonávajú povinnosti riadneho krčmára, mnohí sa im   odvďačia ohovorou a zlomyseľnými posmeškami. Ak totiž skromnejšie   lejú, sypú a kydajú zo všelijakých novotných riadov, vtedy hostia   hundrú: Pre koho zhŕňa, žgrloší, keď nemá vlastných dedičov? Ak sa   však usiluje aj na úkor úspor v mešteku si uctiť i tých   najnehodnejších, ak im naraz vyhodí, čo za toľký čas nasporil   utŕhaním sebe samému, vtedy si hostia vravia: Aha, pozriteže na   bruchopasníkov, ako blahobytne si žijú! Akiste majú všetkého, čo im   len duša ráči! Vari sa to patrí? Či takto žili aj ich predchodcovia   Peter, Pavol a iní?… My nepoznáme deň ani noc a drhneme v potu tváre   od skorej mladosti až do nemohúcej staroby, až do smrti musíme drieť   ako hovädá, a predsa horko-ťažko zoženieme dačo do úst a ledva   vychováme svoje deti.“
    </tei:p>
    <tei:p>
     A o tom všetkom sa čoskoro presvedčili Van Stiphout i René na   vlastné oči, lebo keď odišli z Trnavy, ocitli sa voľky-nevoľky v   takej kompánii. V tej dedine, kam sa dostali, bol totiž práve sviatok   korheľstva, bitiek a kadejakej neplechy, jedným slovom — hody.
    </tei:p>
   </tei:div>
   <tei:div type="chapter">
    <tei:head>
     #K#René na hodoch#-K#
    </tei:head>
    <tei:p>
     Chudák farár nemohol veru dbať, o čo mal najväčšmi — o kostol a   služby božie. Musel to zveriť na iných, lebo jeho povinnosťou bolo od   rána až do dvanástej behať okolo kuchyne, zratúvať zháňajúcich sa   hostí, odhadovať rozmery stolov a svetlíc, kam sa zmestí koľko osôb a   podobné veci. Na fare bola brána stále otvorená, lebo sa nikdy s   istotou nemohlo vedieť, kedy príde posledný hosť. Väčšina hodárov   dobehla až rovno k obedu. Ktorí prikvitli včašie, pri zozváňaní sa   vyhovárali, že už doma boli na omši alebo že u nich tento sviatok   vôbec nesvätia, a teda že nijako sa neprehrešia, ak nepôjdu do   kostola.
    </tei:p>
    <tei:p>
     Keď sa v kostole skončili na ten deň určené bohoslužby, s veľkým   chvatom sadali hodári za stoly, kde sa komu ušlo miesto. Ba ešte aj v   stodole bolo treba poprestierať, lebo toľko hostí požehnalo nebo k   tomuto prijímaniu… Van Stiphouta, Reného a ich sprievodcu farár   úctivo usadil za prvú tabulu, hoci sa zdráhali.
    </tei:p>
    <tei:p>
     Spočiatku nikto veľa nerozprával, až pojedený a vypitý oheň   porozhrieval všetkým krv, až vtedy sa im začali rozväzovať jazyky a   nadobudli veľkú výrečnosť, keď im žalúdky a koža na bruchách boli už   na prasknutie. Vtedy sa rozrečnili nielen o pomeroch vo vlastnej   krajine, ale aj v celom svete a ako delfské, na trojnožkách sediace   veštice mudrovali a vynášali úsudky, čo škodí, alebo čo by väčšmi   osožilo všeobecnému dobru. Okrem iného pretriasali aj to, čo by asi   bolo pre kňazov výhodnejšie a vhodnejšie — či ich slobodnosť, na   ktorú sa nezaviazali nijakým rehoľným sľubom, či manželské   spolužitie… A tu sa René veru všeličomu priučil.
    </tei:p>
    <tei:p>
     Pri niektorých stoloch hodári povstávali, aj keď ich už nohy   nevládali udržať, a chceli silou-mocou tancovať, proti čomu sa   postavil farár a vravel, že je to nedôstojné na jeho dom, a to tým   nedôstojnejšie a nehanebnejšie v takýto deň, keď stoličné vrchnosti   zakazujú ešte aj sedliakom vydržiavať muziku. No kázal tupým a   poriadne zahmleným hlavám. Za chvíľku roztĺkli zopár pohárov a   džbánov, polámali niekoľko stoličiek a zvalili kachle pod vplyvom   svojich múdro sa krútiacich hláv. Napokon, keď sa daktorí pourážali   až do krvi a farár neprestával brojiť proti tomuto vyčíňaniu, časť   hodárov sa pobrala preč. Ostatní si však opäť posadali za veľkého   hundrania, že im — úctu zasluhujúcim hosťom — ruší obľúbenú zábavu,   že sa nesmú správať podľa svojej vôle v dome, ktorý postavili ich   otcovia. Veru keby boli predtým lepšie poznali jeho pohostinnosť,   nikdy by nebol obsiahol túto faru.
    </tei:p>
    <tei:p>
     Takýmito a podobnými rečami sa navzájom natoľko posmeľovali a   jeden druhému kontrovali, že farár vyšiel radšej von, aby mu nebodaj   po týchto výčitkách nezatancovali po chrbte kyjové prejavy ich   nespokojnosti. Keď potom do vôle vynadali a nahundrali stenám,   podrichmali na svojich miestach a v spánku všetko, čo v pažravosti   lakomo do seba napchali a vliali, hneď tam aj navracali. Nezaveľa   štiepanie v hlavách trochu vychrápali, povstávali a daktorí s   hanblivejším svedomím si spomenuli na svoje vyčíňanie i odpytovali   priestupok, iní však poobtierali si len bajúzy a znovu zlorečili.   Napokon oboji odišli preč okrem niekoľkých stavovských   spolubratov.
    </tei:p>
    <tei:p>
     Iba až potom padol z farára strach a povedal:
    </tei:p>
    <tei:p>
     „Vďaka nebesiam! Skutočne zriedkavý prípad, že už odkapali!   Zvyčajne tu vyčíňajú neplechu ešte aj večer a celú noc až do bieleho   rána. Nuž je mi to veru za pobožnosť! O odpustkoch už vôbec nevravím,   veď nepoznajú ani spôsob, ako ich získať… No ja si ľahko pomôžem:   Nikoho z nich nezavolám na budúce hody a natískajúcich sa vymknem.   Radšej znesiem chýr grobiana, než mám trpieť takéto veci a dávať   príležitosť k hriechu.“
    </tei:p>
    <tei:p>
     „A čo to boli akí,“ spýtal sa Van Stiphout, „čo prejavovali   nespokojnosť, že sa nemôžu správať podľa svojej vôle v dome, ktorý   postavili ich otcovia? Vari sú to dobrodinci alebo takzvaní patróni   fary?“
    </tei:p>
    <tei:p>
     „Hej,“ odvetil farár, „a to väčšina z tej kopy zohnatých ľudí.   Veru vytrpíme si od nich nemálo trpkosti a súženia! Ustavične   pripomínajú, do omrzenia vykrikujú, že nás oni prezentovali našej   vrchnosti, a preto sme vraj ich zásluhou, či priamo od nich dostali   svoj chlebík tu alebo inde. A len čo im hoci v najmenšom neuhovieme,   už vyčitujú, že zabúdame na ich láskavosť a dobrodenie. Nuž…?“
    </tei:p>
    <tei:p>
     „Nuž potom sú asi pravdivé verše,“ skočil mu do reči sprievodca,   „o nemožnosti zabudnúť na dobrodenie:
    </tei:p>
    <tei:p>
     #POEZIA#
    </tei:p>
    <tei:p>
     #I#Najľahšie sa vraj vždy zabúda na dobrodenie,#-I#
    </tei:p>
    <tei:p>
     #I#čo nám dakto preukázal.#-I#
    </tei:p>
    <tei:p>
     #I#To je však lož, číra fráza,#-I#
    </tei:p>
    <tei:p>
     #I#bo ho darca pripomína každodenne.“#-I#
    </tei:p>
    <tei:p>
     #-POEZIA#
    </tei:p>
    <tei:p>
     „Určite je to tak,“ pokračoval hostiteľ. „Hoci pri rozumnej úvahe   by videli, že si to ťažko zaslúži také označenie. Veď ak už chcú mať   vo svojej obci duchovného, musia to miesto podľa platného práva   dožičiť daktorému z nich. Nech je to hocako, jednako sa mýlia, ak sa   domnievajú, že ten kňaz, ktorého si vyvolia za farára a cirkevný úrad   im ho aj pošle, ustavične musí skákať podľa ich nôty ¦ čím nechcem,   ani nemôžem vyčítať niečo duchovným.“
    </tei:p>
    <tei:p>
     „Keď sa raz už obmedzila moc patronátov svetských vrchností, ktoré   si budú môcť vybrať iba jedného z troch kňazov, čo im navrhol biskup   — azda sa predsa len s božou pomocou zbavia farári spomínaných bied a   nedôstojného poddanstva,“ ozval sa opäť sprievodca našich   cestujúcich.
    </tei:p>
    <tei:p>
     „Tak to malo byť už dávno,“ povedal Van Stiphout, „a dávno by bolo   zakapalo na všeobecný úžitok aj mnoho nešvárov. Akiste zakúsili ste   tu veľa až hriešneho neporiadku z takéhoto patronátstva, najmä keď sa   oň delilo viacej svetských zemepánov. I ja sám som všelijaké zakúsil   v krajoch, kde ešte vládne takýto patronát.
    </tei:p>
    <tei:p>
     Koľko nečestnosti a ťažkých priestupkov sa dopúšťajú aj patróni aj   kňazi, ktorí hľadajú a uchádzajú sa o faru! Patróni sa často nevedia   dohodnúť na jednom, a tak daktorí toho, iní onoho vyhlasujú za   hodnejšieho a lepšieho — lenže zásluhou akých cností hodnejšieho a   lepšieho?… Veľmi dobre to poznajú tí kňazi, ktorí sa zháňajú za   farami. Tuším oveľa užitočnejšie by boli urobili učitelia mravouky,   keby neboli zaplnili toľko stránok kníh simóniou. Lebo ako keď sa   neopatrní a ľahkovážnejší spovedníci zbytočne veľa vyzvedajú   kajúcnika na tajnejší a zahanbujúcejší hriech, a on sa tým učí hrešiť   — tak aj mnohí záujemci o faru sa zo svojich mravoučných kníh naučili   hriešnym spôsobom a chodníčkom, pomocou ktorých chcú dosiahnuť svoje   namýšľané šťastie. No hoci to len tuším, je to tak, veď každý to   pozná z vlastných skúseností aj bez kníh.
    </tei:p>
    <tei:p>
     Niektorý farár je ešte zdravý, ale už pristarý, no spomínaní   nedočkavci sú v najlepšom veku, úfajú sa dožiť ešte hodne rokov a zdá   sa im, že títo starci získavajú bohaté dôchodky bez väčšej námahy a   starosti. Zavčasu teda zháňajú priazeň patrónov a často ich   navštevujú, často ich volávajú k sebe, ak sú poruke. No ak sídlia   inde, vtedy sa im zriedkavejšie naskytne príležitosť prosiť ich o   náklonnosť, keď ju však získajú a prídu k nim, nevedia sa im   naofukovať miesta a neľutujú komoru ani pivnicu.
    </tei:p>
    <tei:p>
     Cez rok posielajú všelijaké dary a chodia vinšovať či už pánom   alebo ich deťom, ktoré vyžiadajú k sebe aj na viacej dní, aby sa u   nich pobavili a veselili. Menšie dietky pestujú, ihrajú sa s nimi, a   aby sa hra lepšie darila, prispôsobujú sa im, dospelí stávajú sa   malými deťmi.
    </tei:p>
    <tei:p>
     Lež najskôr a najľahšie dosiahnu svoj cieľ vtedy, keď sa krútia   okolo paní a podlizujú sa im… Kto raz pre svoj zámer získa ženu, ten   ho aj obsiahne ¦ totiž od mužov sa nič tak chytro nedosiahne, ako keď   je v tom žena. Lebo nieto väčšej pravdy než to, že
    </tei:p>
    <tei:p>
     #POEZIA#
    </tei:p>
    <tei:p>
     #I#prvú ženu čert podviedol,#-I#
    </tei:p>
    <tei:p>
     #I#žena prvého muža;#-I#
    </tei:p>
    <tei:p>
     #I#odvtedy žena vždy muža#-I#
    </tei:p>
    <tei:p>
     #I#a ženu čert viedol.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Najistejším prostriedkom dostať sa na bohatú faru je teda   osvedčený spôsob: Úctivo sa poklonkovať týmto mocným prostredníčkam,   bozkávať im ruky, do očí aj pred inými vychvaľovať okrem iného najmä   ich telesné pôvaby, kartovať s nimi a ochotne im slúžiť rečami aj   činmi. Kňaz takto získa meno statočného človeka, čo sa všeobecne   rozchýri, a stane sa preto hodným, ba najhodnejším uchádzačom o faru   so žijúcim ešte duchovným.
    </tei:p>
    <tei:p>
     Ak sú patróni veľkí páni, ku ktorým sa preto nemožno tak ľahko   dostať, natískať sa do ich priazne takýmito spôsobmi, nech sa   zaliečajú ich úradníčkom, aj oni im vyhovejú.
    </tei:p>
    <tei:p>
     Pre prípad, že by vytúžená smrť postihla starého farára nečakane,   musia mať spomínaní uchádzači dajakého svojho človeka priamo tam na   fare alebo aspoň v onej dedine, aby hneď a čo najrýchlejšie prileteli   k nim s dobrou novinou, že neborák má už dušu na jazyku. A oni vtedy   bez meškania i o polnoci dajú čo najchytrejšie zapriahnuť, opustia   svoju faru a uháňajú, ako len kone vládzu — aj keby mali v ceste   zdochnúť, veď budú iné a lepšie, nech len bežia, aby azda niekto iný   nepribehol skôr a patrónov (lebo aj oni sú len slabí ľudia) nezískal,   nepretiahol na svoju stranu.
    </tei:p>
    <tei:p>
     Koľko pohoršenia spôsobujú všetky takéto veci aj medzi   jednoduchými veriacimi! Veď neraz si medzi sebou rozprávajú, že ich   faru si už dávno kúpil ten či onen, nuž darmo sa bude do nej dobýjať   niekto iný.
    </tei:p>
    <tei:p>
     Aj medzi spolubratmi, ktorí bažia za tou istou farou, vzniká   nemálo roztržiek, povstáva závisť, nenávisť a veľké hnevy! Často i   kňazov, ktorí nažívajú v najvernejšom priateľstve a dali by jeden za   druhého život, smrť iného tretieho celý ich vzťah otrávi   neprekonateľným jedom nevraživosti.
    </tei:p>
    <tei:p>
     K množstvu týchto neprávostí treba dodať i neodškriepiteľnú   skutočnosť, že tam, kde majú patronát svetské vrchnosti, tam obyčajne   vzdelaní a mravmi vynikajúci kňazi potĺkajú sa po horších farách.   Práve ich mravná dokonalosť im nedovoľuje používať spomínané   prostriedky a zháňať sa, pachtiť po časnom blahobyte. A koľkože   laikov môže oprávnene posudzovať ich hodnoty?… Nuž takíto musia potom   sedieť pod lavicami, keď iní s kadejakými chybami dostávajú sa na   vysokú policu.
    </tei:p>
    <tei:p>
     Keď už teda vyšlo to spravodlivé ustanovenie, aby sa fary   obsádzali konkurzom a vyberali sa na ne mravní a v cirkevných veciach   zbehlí kňazi, akiste v tomto kraji zakape väčšina všetkých uvedených   a mnohých iných — lebo ich strašne veľa vyplýva zo svetského   patronátu — nešvárov. Zámerne vravím, že zanikne a zakape iba väčšina   spomenutých neporiadkov, lebo aj cirkevné vrchnosti majú v zácti   podlízačstvo a úskočnosť. Veru, ako sa podľa príslovia ľahko začierni   ten, kto sa priveľmi moce okolo čeľustia pece — tak aj svätými vecami   veľmi často zaujatý človek môže najskôr upadnúť do simónie… Predbežne   stačí, ak sa neprávosť aspoň patrične zmenší, keď ju nemožno úplne,   skántriť zo sveta.
    </tei:p>
    <tei:p>
     Prečo nastali takéto poriadky až teraz a nie už dávno predtým? Aj   inde v iných krajinách uvádzajú podobné prekážky, aká bola i tu, že   svetskí páni obsádzali fary, a tak dostávali seba i kňazov do   spomínaných hriechov.“
    </tei:p>
    <tei:p>
     „Títo páni si predstavovali,“ podotkol sprievodca, „že by nebodaj   tým prišli o všetky svoje panstvá, keby prepustili voľbu farárov   cirkevnej vrchnosti, a preto nijako to nechceli dopustiť… Ako vieš,   biskupi a cirkevné vrchnosti nesmú odmietnuť ani jedného   prezentovaného kňaza, ak nevedia o ňom dajaké závažné nedostatky, pre   ktoré je nehodný svojho úradu. Nuž a tak hodnejší dostávali sa   zvyčajne do úzadia, ako si vravel, a nehodnejší práve nehodnejšími   spôsobmi vstupovali do bohatých svätýň — až do toho všetkého zasiahla   teraz najvyššia vláda.“
    </tei:p>
    <tei:p>
     „Takú istú príčinu udávajú aj v iných biskupstvách,“ pokračoval   Van Stiphout. „Ale všade sú takej mienky, že svetskí patróni môžu si   ponechať patronáty, biskupi však aby zakázali svojim kňazom uchádzať   sa u kohokoľvek o faru bez ich dovolenia. A biskupi to môžu zakázať,   a tak najlepšie fary dostanú iba hodnejší kňazi. Takéto poriadky   mohli byť dávno už aj tuná.“
    </tei:p>
    <tei:p>
     Potom sa Van Stiphout, René a sprievodca začali zberať, no   hostiteľ ich nechcel pustiť a zdržal ich aj na noc. Večer strávili   užitočnými rozhovormi; a napokon odišli na nočný odpočinok. No sotva   farár najchutnejšie zaspal, zburcovali ho veľkým treskotom, aby   chytro bežal k chorému. Ešte sa nestačil ani poriadne obliecť, a už   vonku vykrikovali nové hlasy, aby sa ponáhľal, lebo chorí už   umierajú.
    </tei:p>
    <tei:p>
     Boli to hodári. Najprv sa opili, potom sa tak krvavo pobili, že   niektorých museli domov odnášať v plachtách. Nuž takouto pobožnosťou   sa uctievajú sviatky patrónov chrámu. Naši predkovia totiž nič také   nábožné nevymysleli a nič také sväté neustanovili, čo by sa časom   nemuselo zrušiť. A je otázka, či by sa také ustanovenia, ktoré   nepochádzajú od boha alebo božou spravodlivosťou naplnených ľudí, lež   od niekoho iného, azda ináč svätého človeka, či by sa také   ustanovenia — keď sa už zrušia — nemali zameniť užitočnejšími alebo   zlepšiť dajako ináč?
    </tei:p>
    <tei:p>
     Aj pohani a Židia mávali za dávnych čias svoje sviatky, ktoré v   určitom období alebo v istých dňoch roka svätili a slávili s veľkou   chýrnou okázalosťou, akoby sa mohlo raz ustúpiť a prestať v službe   božej, alebo akoby sa bohu väčšmi zavďačili oslavou toho či onoho   dňa. Pre podobnú vec karhá Pavol Galaťanov vo svojom liste:   Zachovávate len isté dni v mesiaci a občas v roku. Obávam sa, že som   azda medzi vami pracoval daromne, čiže moje vyučovanie neprináša   nijaký úžitok.
    </tei:p>
    <tei:p>
     Opravdiví a dokonalí kresťania vôbec nerozlišujú dni, každodenne   žijú s bohom a v bohu sa zachovávajú stále sviatky, nepominuteľnú   sobotu (nedeľu), ako prorokoval Izaiáš a vravel Židom, že príde čas,   keď zanikne ich sobota a príchodom Vykupiteľa nastane nová   nepominuteľná stála sobota bez akéhokoľvek prerušenia.
    </tei:p>
    <tei:p>
     Jednako však svätí otcovia už v začiatkoch cirkvi ustanovili pre   jednoduchých robotných veriacich niekoľko sviatkov, cez ktoré by sa   zdržali aspoň tej ťažšej práce a mohli horlivejšie chodiť do kostola   na slovo božie, modlitby a pristupovať k sviatostiam, aby sa po   odbavení chrámových pobožností utužovali v cnostiach aj potom   doma.
    </tei:p>
    <tei:p>
     Ale diabol, tento najzarytejší nepriateľ spásy človeka, prekrútil   na zlo i tento nábožný úmysel — vlastne nie on sám, pretože vládne už   taká obyčaj, že
    </tei:p>
    <tei:p>
     #POEZIA#
    </tei:p>
    <tei:p>
     #I#čokoľvek spáchame proti zákonu,#-I#
    </tei:p>
    <tei:p>
     #I#hneď si nájdeme výhovorku onú,#-I#
    </tei:p>
    <tei:p>
     #I#že veru sám diabol je na vine tomu.#-I#
    </tei:p>
    <tei:p>
     #I#A tak si krivých obžalôb priam dosť#-I#
    </tei:p>
    <tei:p>
     #I#vytrpí čert za našu neprávosť.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Akiste sme často sami živými diablami — keď už nechcem povedať, že   vždy — lebo prvou a priamou príčinou všetkých hriechov je naša   neporiadna vôľa.
    </tei:p>
    <tei:p>
     Nech už je hockto a hocičo prameňom našej bezbožnosti, sviatky   ustanovili svätí otcovia kvôli horlivejšej pozornosti slovu božiemu,   no ľudia ich zmenili na príležitosť počúvať nemravné piesne a   povedačky. Svätí otcovia ustanovili sviatky na horlivejšie modlitby,   ľudia však ich zneužili na zlorečenie, ohováračky a skrivodlivé   ubližovanie si v krčmách. Sviatky svätí otcovia ustanovili kvôli   úctivejšiemu prijímaniu sviatostí, a ľudia ich znesvätili žranicou a   korheľstvom — slovom, naši svätí otcovia i zbožní predkovia   ustanovili tieto sviatky na vrúcnejšie zdokonaľovanie sa ľudu vo   všetkých cnostiach, ľudia však ich zmenili na príležitosť kazenia   dobrých mravov a zdokonaľovania všemožnej bezbožnosti… A tak terajšia   náboženská slávnosť vychádza pre tieto všeobecné ohavnosti na takú   potupu, že ak prídeš do nejakej obce a nevieš o miestnom sviatku,   podľa spomínaných výčinov ľahko zistíš — že sú tam hody.
    </tei:p>
   </tei:div>
   <tei:div type="chapter">
    <tei:head>
     #K#Reného, Van Stiphouta a ich   sprievodcu pokladajú za kveštárov#-K#
    </tei:head>
    <tei:p>
     Ráno sa René, Van Stiphout a ich sprievodca poďakovali hostitelovi   za všetku bratskú srdečnosť, odobrali sa od neho a pokračovali v   ceste. No napoludnie zažili čudné hodky a večer na nocľahu ešte   čudnejšie.
    </tei:p>
    <tei:p>
     Celkom náhodne a neúmyselne doviezol ich najatý kočiš napoludnie   do dediny, kde nebolo hostinca, ale ani so sebou nemali nič na   občerstvenie. Čo teraz? Vošli teda do najbližšej chalupy, v ktorej sa   gazdiná práve najusilovnejšie zvŕtala okolo ohniska a miešala,   trepala múčnu kašu. Miestnosť bola od povaly až po zem plná hustého   dymu, ktorý naháňal do kašľu a kýchania i prasce váľajúce sa pod   lavicou. Všetko bolo čierne a dokonale vyzeralo ako mučiareň alebo   živý obraz opravdivého pekla.
    </tei:p>
    <tei:p>
     Zastali pri dverách a podľa obyčaje tamojšieho kraja pozdravili,   oslovili ženu lopotne chystajúcu obed. Pribehla s uslzenými očami až   k prahu, najprv sa zľakla, no potom ich pokladala za   kveštárov-mníchov, vybehla kamsi na povalu a v zápone priniesla akúsi   nevídanú strovu, pričom ich odpytovala a prosila, žeby vďačne prijali   aj to málo, lebo viacej nemá, aby sa nehnevali a neprivolali na ňu   boží trest. Vraj v budúcnosti všetko najlepšie z božieho požehnania   odloží pre nich a odovzdá im to, keď prídu. Van Stiphout i René sa   čudovali ženiným rečiam a mysleli si, že je to tam vari taká obyčaj,   podľa ktorej poznášajú hosťom všetko, čo len majú. Sprievodca však   chcel využiť vhodnú príležitosť a zažartovať si, nuž jej povedal:
    </tei:p>
    <tei:p>
     „Pánboh zaplať aj za to. Nech vám to tisícnásobne vynahradí svätý   náš patriarcha, zakladateľ našej najsvätejšej rehole. Nech tá   rolička, na ktorej sa urodilo toto zrniečko, nikdy neplodí kúkoľ a   snet, ani mätonoh a bolehlav, nech každé do nej zasiate semeno vzíde   utešene, každé zrnko vydá päť byliek, každá byľka desať klasov a   každý klások toľko zrniek, koľko sa urodí maku v najväčšej makovici.   Nech sa do zbožia neopováži zaplieniť nijaký črviak ani muška,   vbehnúť doň hus, morka či kačica alebo sliepka a vletieť jediný   vrabec. Ak by však niečo z nich zbožiu chcelo uškodiť, nech sa tam na   mieste ihneď otrávi, vyvráti hore nohami a naskutku vezme skazu,   zdochne. Nech tú zem obíde každá búrka, hromy aj blesky a víchor.
    </tei:p>
    <tei:p>
     A tabačik šnupete, gazdinka? Ponúknem vám z takého, čo mi darovala   istá veľmi dobrá pani matka z nášho Tretieho rádu… A ste aj vy   treťoradanka?… Nosíte kordičku? O, blahoslavený a všetkým ľuďom   osožný povrážtek!… A kde máte dietky, synkov a dcérenky, aby sme ich   mohli obdarovať agnúštekmi alebo prstienkami?“
    </tei:p>
    <tei:p>
     Gazdiná však nemohla odpovedať, čo tak husto kýchala a štikútala   od ponúknutého a šnupnutého tabačného prachu. No sprievodca neustával   vo svojej reči:
    </tei:p>
    <tei:p>
     „Gazdinka moja radostná, zlatá, úprimná,“ vraví, „takýto podarúnok   nás veru naozaj neuživí a hockedy sem prísť nemôžeme, a ak by sme aj   došli, nenájdeme doma každú gazdinú, teda ani vás. Teraz nám dajte   naraz všetko, čo inokedy pýtame viac ráz do roka: Jedno-dve kuriatka,   húsku, barančeka, hrudu masielka, klobásočku, šunôčku, zopár vajíčok   a podobné veci, aby ste za odplatu obsiahli hojné božské požehnanie   na všetkej svojej robote, na celom poľnom i domácom statku aj   majetku, a nás aby v kláštore pochválili… Lebo, gazdinka drahá, ak   dostaneme a prinesieme málo, naši predstavení si pomyslia, že sme   almužnu alebo pomárnili, alebo nevedeli, či nechceli pýtať, čo je pre   nás zle-nedobre. No keď vypýtame a šťastlivo domov dodáme veľa, vtedy   nás chvála neminie a ohromne si nás uctia, ba potom nás i povýšia.   Nuž, gazdinka milá, pre vaše aj naše dobro… vráťte sa — zabehnite do   komory, k truhle, ku klonke, do košiara, ak máte teliatko, zaskočte   aj poň do maštale. Keď bude u nás odpust, potom príďte, pobedlíme,   aby sa z neho ušlo aj vám.“
    </tei:p>
    <tei:p>
     Nato sa žena poškrabala, i kde ju nehrýzlo, a povedala: „Teliatko,   dvojctihodní páni páterkovia, nemáme. Čo sme to jedno jediné mali, to   sme museli predať na panské dane. Aj barančeka sme mali len jedného,   lebo nám ostatné ovce vyhodili, a toho jedinkého som vo meno božie   darovala onehdy akémusi onakvejšiemu pátrovi — neviem, k akým patril,   no viselo mu dolu chrbtom cedidlo, do akých dávame odtiecť tvaroh.   Podobne som pochodila i s kurencami a vajcami. Včera som ich musela   dať na vojaka v dedine. No, aha, pst — kotkodáka sliepka… V niečom   humne sa nazobala zrna, znesie vajce. Trošku počkajte, potom vám ho   ihneď odovzdám.“
    </tei:p>
    <tei:p>
     „Teda nič nebude,“ vravel domnelý kveštár, Reného a Van Stiphoutov   sprievodca, „teda nič nebude, ako vidím, z toho všetkého, čo pýtame.   Ak nás tak ľahko vyplatia všade, mohli sme vrecia i kapsy nechať   doma… Ale veď obyčajne nie je všetko pravda, čo sa povraví. Reči sa   hovoria, a chlieb sa je. Chcete nás iba prekárať, gazdinka,   pravda?“
    </tei:p>
    <tei:p>
     „Och, nie,“ odpovedala, „hovorím samú čistučkú pravdu. No mám   hrudku masla, ktoré som dneska zmútila, odtrhnem si ho od úst a   vďačne vám ho dám, len keby ste mi podarovali trochu zeliniek z   venca, ktorý býva na sviatostke, aby som si mohla zavše okadiť   Černuľku, nech ju nedoja bosorky.“
    </tei:p>
    <tei:p>
     I odišla hneď a priniesla onú hrudku masla.
    </tei:p>
    <tei:p>
     „A čiaže je toto húska? “ opytoval sa jej sprievodca, keď zazrel v   smetiach sa čičrajúcu hus.
    </tei:p>
    <tei:p>
     „Moja,“ odvetila žena „ale už je veľmi stará. Tohto roku sa jej   skazili všetky vajcia, o rok, ak dačo vysedí — lebo ju chovám na   plemeno — dám ju vo meno božie ako almužnu.“
    </tei:p>
    <tei:p>
     „Mohla by… aj o rok vyviesť podobne, načo by ste ju podaromne   chovali cez celú zimu, dajte len vy sem tú mršinu, nech nadarmo   nemárni trávu aj zrno.“
    </tei:p>
    <tei:p>
     „Ale akože si zadovážim a nadobudnem druhú, pán páterko?“ bedákala   gazdiná.
    </tei:p>
    <tei:p>
     „Ako?“ odpovedal jej. „A ako ste si zadovážili túto? Či vám váš   farár nikdy nekázal o nebeskej prozreteľnosti a nesmiernom božskom   milosrdenstve? Alebo kázal, no vy neveríte a pochybujete o tom?   Vezmite si nás za príklad. My neorieme, ani nesejeme, ani nežneme, do   stodôl nezhromažďujeme, a predsa žijeme statočne… Žite aj vy podobne,   ani vám nebude nič chýbať.“
    </tei:p>
    <tei:p>
     „Poručeno pánubohu,“ povedala gazdiná, „aj tak som počula, že boh   všetko darované vynahradí stonásobne.“
    </tei:p>
    <tei:p>
     „To ste teda dobre, nábožne a bohumilo povedali,“ pokračoval   sprievodca našich cestujúcich. „Vidieť, že ste pochopili slovo božie   a že ho zachovávate. A tak už máme húsku, aj kus masielka — a či   kuriatko nám uletí… Azda vám, gazdinka milá, u niektorých susedov   požičajú?“
    </tei:p>
    <tei:p>
     „Nuž veru neviem,“ vravela a ihneď bežala do dediny.
    </tei:p>
    <tei:p>
     Kým sa žena bavila v dedine, cestujúci ju ľutovali, aj im bola na   smiech. Van Stiphout vtedy sprievodcovi povedal:
    </tei:p>
    <tei:p>
     „Bol by z teba znamenitý kveštár.“
    </tei:p>
    <tei:p>
     „Ba slabo som sa jej zaliečal,“ odvetil, „neuplatnil som ešte veľa   kadejakých spôsobov, ktoré používajú takíto žobráci. A kde sú ešte   hrozby!? Musel by som jej predpovedať mnoho trestov a vyhrážať sa jej   pokutami od výmyslu sveta. Mal by som ju presvedčovať, že nemôže   očakávať nijaké požehnanie na zemi, ani v nebi, že sa nedočká   nijakého úžitku ani z najusilovnejšej práce, že proti nej a celému   gazdovstvu povstane a vzbúri sa oheň, voda, počasie i celá príroda.   Všetko by som jej musel potvrdzovať aj príkladmi. Pravda, predtým by   som sa bol musel povyzvedať, aké nešťastie postihlo ktorú gazdinú tu   v dedine alebo na okolí, čo by som potom vykladal ako boží trest za   skúposť voči mníchom. A k svojim výstrahám i hrozbám volal by som na   pomoc ťahavým a zvýšeným hlasom i Sväté písmo — citujúc z neho najprv   po latinsky a potom aj žene zrozumiteľným jazykom. Na ľud vždy veľmi   účinne zapôsobia príkladmi potvrdené hrozby, hoci sa tie príklady   nikdy neprihodili alebo do ich reči zapadnú ako do káry tretie   koleso… Chuderu biednu ženu ohlúpia najmä takéto argumenty a naľakaná   dá i to posledné.“
    </tei:p>
    <tei:p>
     „Je síce pravda, že sa ten velikánsky počet rehoľníkov zmenšuje,   že mnohé rehole úplne rozpustili a zrušili, no rozhodne by nebolo   nespravodlivé, keby čosi podobné postihlo raz aj ostatných, keby   všetkých prepustili cez riedku riečicu!“ zvolal René.
    </tei:p>
    <tei:p>
     „Nemálo žiadaš,“ ozval sa Van Stiphout. „Veľkú vec vravíš, hoci   stručne. Lež ako, čím by si odôvodnil, vysvetlil, dosvedčil a doložil   svoj smelý úmysel?“
    </tei:p>
    <tei:p>
     René sa už pustil do vysvetľovania, no vtedy pribehla domov   spotená gazdiná s kuraťom a zadychčane vravela:
    </tei:p>
    <tei:p>
     „Celú dedinu som obehla, už mi bolo na zúfanie, ale jedna žena sa   predsa zľutovala nado mnou a dala mi tohto kohútika. No musela som sa   jej zaduškať a zaveriť, že jej to podľa potreby odrobím celým dňom,   lebo by jej to vraj bolo dlho čakať, kým sa mi vyliahnu kurence a o   rok jej budem môcť vrátiť takého kohúta, akého mi dala. A povedala mi   aj to, že teraz utrpí veľkú škodu, lebo jej sliepky ponesú čisté   vajcia, ktoré budú súce iba na škvareninu. No už je dobre, tu ho   máte!… A ešte to vajce…!“
    </tei:p>
    <tei:p>
     Nato vyšla na slepačí pôjd a priniesla vajce so slovami:
    </tei:p>
    <tei:p>
     „Aha, aké je teplé, čerstvučké, ešte na ňom kotkodákala   sliepka.“
    </tei:p>
    <tei:p>
     Potom bežala do kuchyne a náramne vykríkla:
    </tei:p>
    <tei:p>
     „Och, beda mojej hriešnej hlave! Kaša mi prismudla a prihorela. Čo   teraz pošlem mužovi na roľu? Ten mi určite namastí otkou chrbát aj   boky!“
    </tei:p>
    <tei:p>
     „Nič to,“ povedal sprievodca, „teraz už budeme mať všetci obed.   Tieto veci, čo ste nám doteraz dali, čiže kohút, hus, vajce, hruda   masla i oná strova skutočne sú naše?“
    </tei:p>
    <tei:p>
     „Akože ináč,“ prisvedčila žena.
    </tei:p>
    <tei:p>
     „Zo všetkého teda pripravte obed,“ rozkázal jej.
    </tei:p>
    <tei:p>
     „A čože poviete v kláštore?“ spytovala sa. „Veď to musíte zachovať   a dodať domov. A ja vám to neviem po vôli ani uvariť, lebo celý svoj   život chystám len po sedliacky.“
    </tei:p>
    <tei:p>
     „Kláštor sem — kláštor tam,“ odvetil sprievodca. „Aj v kláštore   budú dnes jesť, my však v tejto dedine nedostaneme nič pod zub. O   varenie sa nestrachujte, my vám poradíme a pomôžeme.“
    </tei:p>
    <tei:p>
     Kuchárili potom vedno, a keď navarili a napiekli, časť obeda   poslali orúcemu gazdovi, ostatok vyliali do vahana a všetci si k nemu   posadali… Žena sa sprvu hanbila, nijako nechcela s nimi jesť, no   prinútili ju, takže predsa obedovala s ostatnými, ale starostlivo   dodržiavala dobrý móres. Stála totiž pri rohu stola, zďaleka naberala   lyžicou a keď si kusisko jedla vkladala do úst, vždy si ich zakrývala   voľnou dlaňou, odvracala sa, aby nevideli, ako žuje.
    </tei:p>
    <tei:p>
     René sa dlho bál zahryznúť do chleba, lebo sa zdalo, že aj ten má   zuby. Vyzeral totiž, akoby bol z podrúzganého, no predsa pichľavého   tŕnia či z najostrejších ostín. Nech ho ako obracal, všade driapal,   pichal a hrýzol. A keď sa napokon kvôli lepšiemu stráveniu ostatného   jedla predsa odhodlal doň zahryznúť, priam sa zadrhol. Upečený bol z   takého zrna, akým inde kŕmia kone.
    </tei:p>
    <tei:p>
     Po tomto skromnom, ale v daných okolnostiach až veľmi chutnom   obede, povedali žene, kto sú, a dobre jej zaplatili za pokrmy aj   námahu. A keď ju ešte poučili, nakoľko sa len dalo, ako sam držať   voči žobravým rehoľníkom a koľko veriť ich prosbám i hrozbám —   pobrali sa ďalej.
    </tei:p>
   </tei:div>
   <tei:div type="chapter">
    <tei:head>
     #K#René na svadbe#-K#
    </tei:head>
    <tei:p>
     Popoludní celou cestou si veselí spomínali na prežitú príhodu, až   sa ich veselosť zmenila na nemalú úzkosť. Podvečer, keď už slnko   zapadalo za hory, vošli do doliny, ktorú z oboch strán obtáčali vrchy   aj hory, podobajúce sa velikánskym vojenským násypom, a už sám výzor   miesta naháňal strach najmä Renému. Rovno k nebu čnejúce stromy akoby   vršiakmi prevyšovali všetko dookola, ešte aj to najľahšie povetrie, a   svojou farbou i vôňou vzbudzovali zároveň clivotu, úzkosť a hrôzu…   Boli by pristali do čierneho lesa podsvetia, aby spôsobovali dušiam   nespravodlivých čo najväčšie muky.
    </tei:p>
    <tei:p>
     Ako tak pokračovali v ceste, približoval sa k nim čoraz väčší krik   a stále hlasnejší výskot, až sa stretli s veľkým zástupom ľudí   obojeho pohlavia, pripomínajúcich faunov. Jeden z nich fúkal do kozy   čiže nevyrobenej kozľacej kože, odkiaľ vychádzal cez všelijaké   píšťaly a huky odporný mrnčavý hlas, podľa ktorého sa všetci krútili   a skákali. A ako ľúbezne znela muzika, tak ľúbezne prepletali nohami   a tancovali.
    </tei:p>
    <tei:p>
     Keď sa priblížili k vozu našich cestujúcich, podaktorí z húfu   chytili hneď za zubadlá kone, iní siahali na stránky, viacerí zasa na   opraty, ba i kolesá, aby sa nemohli z miesta ani pohnúť… Naľakal sa   René aj Van Stiphout, ale i tvár sprievodcova, hoci poznal onen kraj,   hrala všetkými farbami z takejto nezvyčajnej prívetivosti aj úcty.   Všetci boli očividne opití, lež okrem toho podozrieval ich aj z   niečoho iného, a to zo surového zbojstva tulákov.
    </tei:p>
    <tei:p>
     Medzitým ich sprievodca, najlepšie ovládajúci reč tohto kraja,   prosil, aby im dovolili pokračovať v ceste a vychvaľoval ich veselosť   a kadečo iné. No nadarmo, lebo celý húf, chlapi aj ženy do jedného   kričali, že zbytočné sú prosby, lebo všetci traja musia ísť s nimi a   ťahať vedno za jeden povraz.
    </tei:p>
    <tei:p>
     Za takých rečí obrátili ich voz a pokračovali povedľa neho v   prerušenej zábave, uberajúc sa s náramným smiechom cestou-necestou   cez tŕnie a šípinu, až ich priviedli k akémusi biednemu stavaniu ešte   v tej istej tmavej borine.
    </tei:p>
    <tei:p>
     Na huriavk prichádzajúcich vybehlo aj stade niekoľko párov ľudí s   podobnou muzikou a veselosťou, taktiež podupkávali a ujúchali, až to   uši trhalo. Najstarší z nich zdvihnutou rukou naznačil, aby zmĺkli a   vypočuli si jeho slová. Keď prichádzajúci stíchli, stručne ich   privítal a podľa obyčaje stroho sa ich opýtal, čo žiadajú alebo čo   prinášajú.
    </tei:p>
    <tei:p>
     Z hostí mu odpovedal človek rovnakého veku, že aj čosi prinášajú,   aj niečo žiadajú, lež oboje sa vraj týka jednej a tej istej veci: aby   totiž ich dar, vynikajúci nad všetky poklady sveta — ktorý už   nebešťania hneď pri stvorení sveta pokladali za najcennejší a bez   ktorého by nemohol ani svet jestvovať — prijali vďačne z úprimného   srdca a chránili ho ako zrenicu oka, žeby neutrpel nijakú škodu ani   ujmu.
    </tei:p>
    <tei:p>
     Rečník spletal a nadväzoval dlhokánsky veniec chvály na onen dar,   ale tak umne, akoby bol za pluhom alebo čriedou čítal a počúval   všetkých najnosatejších učiteľov výrečnosti. Nechýbala mu ani   fantázia básnikov a vtip. Všetko, čo spomínaní o takejto príležitosti   napísali, všetko kdesi pochlípal, ešte i to najnepatrnejšie. Nakoniec   sa obzrel za seba, pochytil jednu stvoru v nových bačkorách i rubáši,   vo sviatočných vybielených rukávcoch i s novým kožúškom na pleciach,   s hlavou ovenčenou poľným kvietím, ozdobenú všelijakými pestrými   stužkami a takej driečnej postavy, že na ňu rozhodne priliehali   slová:
    </tei:p>
    <tei:p>
     #POEZIA#
    </tei:p>
    <tei:p>
     #I#Klame názor, že len v palotách sídli krása,#-I#
    </tei:p>
    <tei:p>
     #I#lebo často v chalupách halenou odieva sa.#-I#
    </tei:p>
    <tei:p>
     #-POEZIA#
    </tei:p>
    <tei:p>
     A keď všetkým túto švárnu dievčinu i ukázal, povedal: „Teda tu   máte, čo sme tak dlho s veľkou starostlivosťou opatrovali a teraz   priviedli sem, to vám odovzdávame a oddávame do trvalej ochrany.“
    </tei:p>
    <tei:p>
     Až vtedy sa upokojilo sprievodcovi, Van Stiphoutovi aj Renému   rozbúchané srdce, lebo začali chápať, čo znamenajú všetky vinše   týchto ľudí… Po skončení reči a odovzdaní daru ozval sa z druhej   strany odberač a zároveň i starý svat, ktorý taktiež dlho vychvaľoval   zasa manželský stav. Čo len slávne od stvorenia sveta stálo v Písme   svätom o manželoch, všetko s vážnosťou pospomínal a prednášal, akoby   sa bol niekde v synagóge učil talmud. Napokon aj on sám ukázal prstom   na vyparádeného mladoženícha, ktorý stál pri ňom opretý o kyjačik.   Nato chytil za ruku mladuchu, a vtedy začali pokrikovať všetci o to   hlasnejšie, čím dlhšie museli ticho počúvať, a s výskotom sa sypali   do domu, pričom Reného, Van Stiphouta i sprievodcu vtisli dnuka   prvých.
    </tei:p>
    <tei:p>
     Vnútri bolo pre hostí už všetko prichystané: Stoly prikryté   voznými plachtami, lavice poprikladané, misy ponalievané, izbu   osvecovalo množstvo triesok i kahancov. K tomuto pohodliu nechýbalo   už nič iné, len aby si každý čím skôr zasadol podľa svojej vôle. Pre   starých svatov bolo vyhradené čestné miesto, no Van Stiphoutovi,   Renému a ich sprievodcovi ešte čestnejšie. Naši cestujúci začali po   veľkom strachu prežívať veľkú poctu. Kým totiž hostia na iných   miestach museli povyťahovať zo svojich vreciek kriváčiky, im trom za   vrchstôl priniesli pol druha páru nožov. Čo viac si mohli ešte želať?   Veď aj ten, čo krájal a rozdeľoval mäso, ustavične obracal na nich   žičlivé oko, lebo čo bolo najtučnejšie a lojom najobrastenejšie, to   kládol im na taniere. Ostatným hádzal chudé kusy, ktoré si musel   každý položiť na svoj krajec chleba. No z inej poživne — okrem mäsa —   brali si smelo všetci, jeden ako druhý, pritom sa nerobili nijaké   výnimky a nikoho neuprednostňovali.
    </tei:p>
    <tei:p>
     Poradie jedál, ktoré kládli na stôl, bolo takéto: Prvú doniesli   kvasenú čiže sudovú kapustu, potom polievku, po nej všelijaké kaše,   omáčky a husteniny v takom poriadku, ako sa ktoré skôr uvarilo alebo   upieklo. Z nápojov najväčšiu vážnosť požívala tuhá pálenka, ktorej   fľaša nesmela ani na chvíľu chýbať pred Van Stiphoutom, Reném aj ich   sprievodcom.
    </tei:p>
    <tei:p>
     A sprievodca teraz už chápal, prečo ich na ceste zajali so sebou;   v tomto kraji a miestami aj inde je totiž taká obyčaj, že pri   svadobnom obede i večeri má byť aj kňaz, aby svojou prítomnosťou   privolal božie požehnanie na svadbu aj mladomanželov. Keďže tu   podobného človeka nikde nevidel, presvedčený bol, že miesto neho si   priviedli ich — a preto on tu vykonával všetko, čo robieva pri   takejto príležitosti kňaz. Rozveseľoval mladuchu i ženícha, keď sa   zamysleli, prvý im pripíjal, po čom vždy zahučali tuš gajdy.
    </tei:p>
    <tei:p>
     No žartovanie vystriedal aj kňazským slovom. Zrozumiteľne im   vysvetlil, čo je stav manželský podľa prirodzeného a čo podľa   zjaveného zákona. Pretože manželstvo nie je už len ľudským vzťahom a   ľudským vzájomným zväzkom, lež aj čosi väčšie a svätejšie, čo aj   nebesia prijali pod svoju zákonnú ochranu a čo — ak doň hodne   vstupujú a statočne ho zachovávajú — sprevádza časná i večná   blaženosť. No ak sa pášu priestupky už pri vstupe doň a aj potom   neskôr, nebesia ho sporo odmeňujú časným i večným trestom.
    </tei:p>
    <tei:p>
     Podobne vysvetlil najmä povinnosti rodičov voči svojim dietkam, a   počúvali ho pozorne ako kazateľa v kostole nielen mladomanželia, lež   i všetci svadobčania, pričom vzdychali a často prikyvovali, že hovorí   pravdu. Až keď zaspieval po polnoci kohút a René pre dym i dusnotu v   izbe nemohol už vydržať, vtedy povstávali. Ale opäť podľa tamojšej   obyčaje museli si s mladuchou zatancovať — najprv sprievodca, potom   Van Stiphout a naostatok aj René… Až potom ich odprevadili do   stodoly, kde im na slame nachystali nocľah. Ostatní však iba vtedy   začali odbavovať to skutočné veselie.
    </tei:p>
    <tei:p>
     I na smiech i na poľutovanie boli ráno všetci, ktorí v noci   nespali. Daktorí boli bledí ako stena, iní zelení ako žaby, mnohí   žltí ako nevytopený vosk — podľa pravdy všetci vyzerali ako otrávené   ryby. Tamto jeden ležal pod pecou, prehadzoval sa z boka na bok a   žaloval sa na brucho i žalúdok. Druhý sa váľal pod lavicou, držal si   hlavu a kričal na ratu. Tretí sa knísal pri stole a ustavične   hnevlivo opakoval, že v pive a pálenke, či v oboch, musel byť   namiešaný mätonoh alebo dajaká iná omamná zelina, pretože sa mu to   vraj ešte nikdy nestalo, čo teraz — aby mu tak trúnok udrel do nôh a   nadovšetko pod kolená. Aj štvrtý dával tomu vinu a bedákal, že sa   cíti, akoby mu dakto kolom stĺkol všetky hnáty; a tento veru, keby sa   bol mohol čo len pohýbať, možno by sa bol pustil do hostiteľa,   pretože bol presvedčený, že im dal vypiť nejakú otravu… Ostatní,   ktorí mali v mocnejšom tele lepšie vypálené črevá, zadierali do   ospanlivého gajdoša.
    </tei:p>
    <tei:p>
     Sprievodca našich cestujúcich bol by rád všetkých ešte poučil o   zlých následkoch takejto neporiadnosti, keby ho boli schopní   pochopiť, lež vtedy nemohlo byť o tom ani reči. Prihovoril sa teda   hostiteľovi, ktorý svojmu synovi odbavoval toto veselie a ktorý sa   jednako zadržal najtriezvejší:
    </tei:p>
    <tei:p>
     „Pozri len, ako si všetci tuná uškodili na zdraví, a to na tvoje   trovy! Čo si dorábal a zhromažďoval viacej mesiacov, to si týmto tu   naraz vysypal a vylial, aby ťa vyžrali a seba ožrali. Aké dve veľké   škody! Jedna v tvojom mešci, druhá v ich tele, keď už nechcem   spomínať aj tretiu — totiž obrazenie boha, na čom i ty máš zásluhu.   Táto neprávosť najlepšie by sa odstránila tak, keby si mladomanželia   zavolali na svadbu iba dvoch potrebných svedkov a pohostili ich   skromným obedom. Tak by ani mladoženísi nestratili božiu milosť hneď   v ten deň, keď ju obsiahnu pri sobáši.“
    </tei:p>
    <tei:p>
     Svadobný otec uznal jeho pripomienky za správne. „Ale čože si   môžeme pomôcť,“ vravel, „proti našim obyčajam? Títo tu mali by sa   rozísť podľa zvyku až pozajtre večer. Isteže veľa stojí, čo toľký   národ zje a vypije. Nejedného otca synova svadba ožobráči, zadlží sa   a vyplácanie dlhu prechádza po otcovej smrti potom na syna, a tak   nikdy nezabudne na svoju svadbu. Ako ináč sa môžeme zachovať? Čo by   svet povedal o tom, ktorý by prvý odbavoval svadbu tak, ako vy   radíte?“
    </tei:p>
    <tei:p>
     „Terajšiu obyčaj by museli všetkým zakázať a pre všetkých zasa   ustanoviť nový spôsob,“ zamiešal sa im do reči Van Stiphout. „Keby   ste len nesmeli tak dlho alebo vôbec vydržiavať nijakú muziku, vtedy   by sa svadobčania i sami rozišli.“
    </tei:p>
    <tei:p>
     Naši cestujúci poďakovali sa potom hostiteľovi za nocľah a chceli   odísť. Svadobný otec im však najprv naplnil cestovnú truhlu koláčmi a   nato ich vyprevadil až von z hory — neďaleko na rovine zazreli akúsi   dedinu.
    </tei:p>
   </tei:div>
   <tei:div type="chapter">
    <tei:head>
     #K#René sa zoznamuje s trampotami   farárov#-K#
    </tei:head>
    <tei:p>
     Keď prišli do tej dediny, chceli si odslúžiť omše, pretože bol na   to najvhodnejší čas. Pobrali sa teda na faru, ktorú pokrývala deravá   strecha a mala podobnú povalu, popukané steny a všetko to hrozilo   naskore padnúť…
    </tei:p>
    <tei:p>
     „Nejaký biedny farár, veru prebiedny dušpastier!“ pomyslel si   René.
    </tei:p>
    <tei:p>
     Tamojšieho farára trápila práve choroba. Keď ho pozdravili a   požiadali, aby im dovolil odslúžiť si v kostole bohoslužby, potešil   sa a hneď rozkázal pripraviť potrebné nevyhnutnosti. Toho dňa mal   odbaviť v dedine pohreb, no pretože sám nevládal, poprosil ich, aby   ho niektorý zastúpil.
    </tei:p>
    <tei:p>
     Sprievodca odbavil najprv pohreb a potom išli do kostola, ktorý   vyzeral priam ako fara, ba ešte horšie. Aj tam bolo v stenách — vari   namiesto oblokov — toľko dier, koľko je do roka dní. Dnuka   poletovali, čvirikali a po oltároch si hniezda stavali vrabce tým   bezpečnejšie, čím nebezpečnejšie bolo driapať sa za nimi, pretože   taký odvážlivec bol by si ľahko vylomil krk.
    </tei:p>
    <tei:p>
     Oltárov tu bolo síce viacej, lež keby došlo na to — postaviť z   nich jeden poriadny a dôstojný, nedalo by sa to veru docieliť ani zo   všetkých. Daktoré sochy mali na sebe akési strakaté zdrapy, z ktorých   by ani najumnejšia švajka nemohla vystrihnúť jedinú dobrú záplatu.   Iné sochy bez takéhoto žobráckeho rúcha, ale zaoblečené maliarom,   mali poodlamované nohy či ruky, ba i hlavy. A keďže tieto údy odhodiť   bolo by nepochybne hriechom, priviazali ich na patričné miesta   motúzom. Podobne vyzerala i ostatná výzdoba a úprava kostola.
    </tei:p>
    <tei:p>
     Keď si tam vykonali svoju pobožnosť, museli ešte úvodiť včerajšiu   mladuchu, lebo patrila do tejto farnosti. Prišla s tou istou onakvou   muzikou a s veľkým tancom, čo keď Van Stiphouta udivilo, sprievodca   povedal:
    </tei:p>
    <tei:p>
     „To nič nie je, lebo tak pristupujú aj k sviatosti stavu   manželského.“
    </tei:p>
    <tei:p>
     „Škoda,“ ozval sa René, „že nie aj k iným sviatostiam, napríklad   na spoveď alebo k poslednému pomazaniu.“
    </tei:p>
    <tei:p>
     Potom sa vrátili na faru a tam sa im farár začal ihneď   ponosovať:
    </tei:p>
    <tei:p>
     „Nuž videli ste teda výzdobu môjho kostola, krásu domu božieho!   Vidíte aj tento príbytok a uvážte, či sa dá v ňom bývať!“
    </tei:p>
    <tei:p>
     „Veru tak, bratku, všetko sme videli na nemalý náš zármutok! A   ktože má na starosti a v opatere obe tieto budovy?“ opýtal sa Van   Stiphout.
    </tei:p>
    <tei:p>
     „Dakoľko spolumajiteľov a zemepánov tejto obce,“ odpovedal. „Veľa   je tu patrónov, a pretože ich je veľa, ostáva všetko zanedbané.   Celkom je tu na mieste príslovie: Medzi kopou báb aj dieťa príde   ľahko o život, ľahko ho zadlávia. Často k nim chodím ako ten, za   ktorého priazňou túžim — od Piláta k Herodesovi. Keď prídem k   bohatším, prejavujú ochotu, len aby si vraj i ostatní plnili   povinnosť a pripojili sa k nim. Ostatných, pretože dobre poznám   nedostatok ich prostriedkov, neprestávam upomínať a prosiť iba o to,   aby prepustili tamtým svoj patronát, lebo takto mohlo byť všetko už   dávno opravené. Lež akoby som s patronátstvom pýtal od nich   kráľovstvo, hoci okrem číreho titulu patróna nemajú z toho všetkého   nijaký zisk ani osoh.“
    </tei:p>
    <tei:p>
     „A tam nablízku aký to stavajú kostol — lebo základy naznačujú   budúci kostol?“ vyzvedal sa opäť Van Stiphout.
    </tei:p>
    <tei:p>
     „To má byť,“ odvetil farár, „modlitebňa prenasledovaných   evanjelických cirkevníkov, ako sa sami radi volajú. Naši by si mohli   veru od nich vziať poučenie a príklad. Pretože sotva niekde dosiahnu   povolenie vydržiavať si predikanta a postaviť modlitebňu, ihneď si   dajú predikanta vysvätiť a štedro ho zaopatria potrebnými   prostriedkami, ba chytro a usilovne pozvážajú na stavbu toľko   materiálu, že ak by mohli, vystavali by taký veľký kostol, aký majú   podľa chýru mohamedáni v Mekke… Ja však nepokladám tú ich   starostlivosť o vlastnú vieru a úctu k svojmu náboženstvu za takú   dokonalú, lebo vraj na svoje modlitebne až natoľko zháňajú a   vyberajú, že v niektorých obciach určili na každú hlavu istú peňažnú   sumu, čím sa vraj dostávajú do biedy — to teda odsudzujem. Ale že   túžia poznať svoje učenie a sú pritom takí starostliví — to rozhodne   nehaním. Ich starostlivosť a túžba nie sú v podstate zlé, no hodné sú   aj odsúdenia pre požiadavky prinášajúce škodu a iné veci, ak   vychádzame pritom z našej pravej viery… Niet obavy, že by sa touto   chybou nakazili aj naši, lebo — aby podobne nehrešili, aby si   nerobili zbytočné i škodlivé útraty a podaromne nič neobetovali —   radšej si nerobia nijaké útraty a nič neobetujú.“
    </tei:p>
    <tei:p>
     „Najlepšie by bolo,“ vravel Van Stiphout, „takéto kostoly   pozatvárať a nekonať v nich služby božie. Z takýchto fár zasa vziať   farárov a nedať ta nijakého dotiaľ, kým by sa nepostavil pre nich   slušný príbytok — odobranie kňaza bolo by najúčinnejším pokarhaním   patrónov. Nadobudli by tak aspoň trochu rozumu a dobrú vôľu. No je   nádej a dá boh, že za terajšieho vášho panovníka prídu do lepšieho   poriadku aj kostoly a fary.“
    </tei:p>
    <tei:p>
     Potom chceli odísť, ale medzitým sa zhoršilo počasie a zdržiaval   ich aj farár, aby sa v ich prítomnosti trochu rozobral. Zostali teda   u neho a až do poludnia trávili čas rozhovorom. Okrem iného sa ho   spytovali, či ako chorý človek, aj keď sa cíti lepšie, vládze sa   dostatočne starať o zverených mu veriacich, a koľko osád patrí do   jeho farnosti.
    </tei:p>
    <tei:p>
     „Devätnásť fílií,“ odpovedal, „roztratených práve na toľkých   kopcoch, a dvadsiata je táto mater.“
    </tei:p>
    <tei:p>
     „A čo robíš bratku,“ vyzvedal sa Van Stiphout, „keď ťa naraz   volajú k chorým na viacero miest? Ba ako aj stačíš poriadne vyučovať   akiste veľké množstvo ľudu, lebo dokonalí dušpastieri sa neuspokoja   iba tým, čo každý sviatok povedia z kazateľnice a že stade všetkým   veriacim vyhlasujú a vysvetľujú ich povinnosti. Ak chcú byť vo   svedomí spokojní so svojou dušpastierskou činnosťou, každého skúmajú   osobitne a sú zvedaví, či pozná to, čo má poznať, alebo jeho   vedomosti sú nedostačujúce.
    </tei:p>
    <tei:p>
     Na to je síce najvhodnejšie vyučovanie katechizmu, lebo tam sa   pomocou otázok a odpovedí môžu náležite vo vierouke cvičiť mladí aj   starí. Lež neviem si predstaviť, ako možno napríklad tu u teba   poriadne zvládnuť spomínané vyučovanie v nedeľu alebo vo sviatok   ráno, keď musíš aj spovedať a odbavovať iné svoje povinnosti. Neverím   zasa, že by sa na katechizmus zišli v ono popoludnie alebo cez   robotný deň predovšetkým veriaci, ktorí bývajú po iných osadách.   Pravoverní a dokonalí farári berú teda ohľad i na takéto ťažkosti a   zjavné prekážky, navštevujú preto domy a tam horlivo vyučujú svojich   veriacich. Ako môžeš podobne robiť aj ty? Prečo nemáš pomocníka,   spolupracovníka?“
    </tei:p>
    <tei:p>
     „Dobré, užitočné a spasiteľné by to bolo a ja by som vďačne   privítal pomocníka, keby to bolo možné,“ vravel chorý farár. „No   predovšetkým nemal by tu z čoho žiť a obliekať sa, lebo i ja sám —   aby som pravdu povedal — vyžijem tu horko-ťažko. Ochotne by som sa   uskromnil ešte aj pri všetkej svojej núdzi a dobrovoľne by som si   odoprel ešte viacej, ale pomocníka nijako nedostanem. Kňazov je veľký   nedostatok, sotva stačia nimi obsadiť významnejšie obce, čo ich   dosiaľ vychovali tak málo. Podobne je to aj s rehoľníkmi. Hoci by ich   bolo raztoľko, museli by zostať kláštory prázdne, ak by chceli pomôcť   všetkým na výpomoc utisnutým spolubratom. No rehoľníci nech radšej   ostanú tam, kým nedostanú z každej stránky náležitejšiu výuku. Z   dávnej skúsenosti viem, že lepšie je bez nich než s nimi.
    </tei:p>
    <tei:p>
     V takejto situácii čože mám a môžem robiť? Koľko vládzem, toľko   robím, nič nezanedbám a nezľahčím si ani v tom najmenšom. Keď nemám   dajakú nevyhnutnú povinnosť a niekam idem, kde len koho stretnem, s   každým sa pozhováram. Často chodím po domoch, po poli s tým úmyslom,   aby som naučil poriadne vysloviť aspoň meno božie tie dietky, ktoré   ešte nechodia von, ale už vedia vyľapotať ,mama’, ,tato’. Ktoré deti   už pasú vonku lichvu, posedávam s nimi na pažiti a usilujem sa ich   sýtiť náročnejším pokrmom.
    </tei:p>
    <tei:p>
     Pokiaľ ide o chorých, to je nepochybne najťažšia robota najmä v   tých obdobiach roka, keď ich v jednej dedine leží viacero. Niekedy   behám celé dni, celé noci a veru sotva každého stačím vyslúžiť   sviatosťami aspoň ako-tak. Nuž akože mi môže ostať čas na dajakú   dlhšiu duchovnú útechu? Veď čo najchytrejšie musím bežať od jedného k   druhému. Ak niektorý chorý leží dlhšie a nemám závažnejšiu povinnosť,   tak ho navštívim častejšie, ale predsa dakedy sa prihodí, že niekto   umrie bez útechy, ba i bez sviatostí, najmä keď ma práve vtedy   zavolajú inam, alebo keď v tom čase viacerí ležia vážne chorí. Keby   som vtedy mal aj krídla, nemohol by som doletieť ku každému.
    </tei:p>
    <tei:p>
     Nech rozsúdia svetské vrchnosti, kto je tomu všetkému na vine. Ja   robím, čo len môžem, plním si svoje povinnosti, nakoľko len stačím, a   tým upokojujem i utešujem svoje svedomie.“
    </tei:p>
    <tei:p>
     „Nuž ty si môžeš upokojovať a utešovať svoje svedomie,“ povedal mu   na to Van Stiphout, „ale čože to pomôže verejnému blahu? Také   farnosti mali by rozdeliť na viacero fár alebo im poslať kaplánov.   Veľkú nádej vzbudzuje chýr, že starostlivý panovník chce napraviť aj   túto všeličím zapríčinenú chybu.“
    </tei:p>
    <tei:p>
     „Bodaj by nám skrze neho tú milosť, ten veľký dar zoslali nebesia!   Neprestajne túžia za tým všetci statoční kňazi,“ odvetil chorý farár,   „a veru majú za čím túžiť. Lebo okrem toho, že by sa mali kedy starať   o ľud zverený im do opatery, mohli by veľa urobiť pre všeobecné dobro   aj iným spôsobom! Čuduje sa svet, prečo kňazi tejto krajiny vydali na   božie svetlo tak málo kníh, prečo nerozširujú svoje znalosti písmom,   aby sa mali z čoho poučiť potomkovia, aj aby ostala po nich   chvályhodná pamiatka. Prečo?… Jednému v tom prekážajú také, inému   onaké príčiny, ale u väčšiny je rozhodujúce toto ustavičné a   nepretržité dušpastierske zaneprázdnenie medzi veriacimi. Veru mnohí   si ťažko nájdu tú hodinku na odmrmlanie breviára, nieto ešte na   čítanie. A priam sú šťastliví, ak nepozabúdajú, čo sa za mladi   naučili v školách, ba vtedy pokladajú ich za múdrych a učených.“
    </tei:p>
   </tei:div>
   <tei:div type="chapter">
    <tei:head>
     #K#Príhoda s felčiarom#-K#
    </tei:head>
    <tei:p>
     Medzitým nadišlo poludnie a kuchárka začala nosiť na stôl, čo za   daných možností nachystala, keď zrovna vtedy vošiel dnuka barbier.   Van Stiphout sa začudoval, čo tam ten človek hľadá. No keď sa   dozvedel, aký je to majster, zvedavý bol, či chorého prišiel oholiť,   či ošetriť, obviazať mu dajakú vonkajšiu boľačku alebo ranu. Van   Stiphout dobre totiž vedel, že všade sa nájdu takí barbieri, ktorí sa   okrem strúhania brady vyznajú aj v ošetrovaní vonkajších úrazov a   vedia na ne prikladať všelijaké fľajstre. To si však nepredstavoval,   že by sa v tomto kraji takíto ľudia podoberali aj na liečenie   vnútorných chorôb a zastávali ako turecký hekim zároveň i remeslo   barbiera, felčiara, lekára i apatekára, až mu to potvrdil ich   sprievodca. Vysvetlil mu aj príčinu toľkej odbornosti — v týchto   krajoch je totiž veľmi málo skutočných lekárov, na sto i dvesto dedín   pripadá jeden, pretože stoličná správa drží len jedného lekára. Nuž a   preto v takej tvŕdzi musia barbieri liečiť všetko, čo je choré na   človeku i v ňom.
    </tei:p>
    <tei:p>
     „Takíto ľudia by teda mali byť oveľa učenejší než tí, čo sa volajú   iba lekármi,“ povedal Van Stiphout… A potom pozorovali, aký neduh   zistí chorému farárovi.
    </tei:p>
    <tei:p>
     No barbier sa veľmi nenamáhal. Chorému sa dotkol žily na ruke,   pozrel mu jazyk, spýtal sa ho na stolicu a potom si sadol za   prestretý stôl. Akiste si najprv musel on liečiť svoj žalúdok,   trpiaci hladovou hodonkou. Keď dostal teplý paroxyzmus, začal mať   veľa rečí ako všetci lekári a rozkladal, s akými chorobami mal už v   živote do činenia a koľké z nich vyliečil. Naši cestujúci mu na   spomenuté a vyliečené choroby zavše dačo nadhodili, aby rozveselili   nemocného farára.
    </tei:p>
    <tei:p>
     Vraveli napríklad o sedliakovom lieku:
    </tei:p>
    <tei:p>
     #POEZIA#
    </tei:p>
    <tei:p>
     #I#Sedliak si zimnicu zahnal sám pivom,#-I#
    </tei:p>
    <tei:p>
     #I#páleným a fajkou; lekár to však divo#-I#
    </tei:p>
    <tei:p>
     #I#popieral. No tak či onak liečivom#-I#
    </tei:p>
    <tei:p>
     #I#bola mu len fajka, pálené a pivo.#-I#
    </tei:p>
    <tei:p>
     #-POEZIA#
    </tei:p>
    <tei:p>
     O príčinách melanchólie:
    </tei:p>
    <tei:p>
     #POEZIA#
    </tei:p>
    <tei:p>
     #I#Lekári veria, že človeka zlátenica do melanchólie   vháňa.#-I#
    </tei:p>
    <tei:p>
     #I#Príčinou však toho býva prázdnota mešteka známa.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Dávali lekárom praktické rady na liečenie melancholikov:
    </tei:p>
    <tei:p>
     #POEZIA#
    </tei:p>
    <tei:p>
     #I#Nech im vždy peňažné recipe podajú,#-I#
    </tei:p>
    <tei:p>
     #I#len zlaté, strieborné fľajstre prikladajú.#-I#
    </tei:p>
    <tei:p>
     #I#Pacienti vyjdú hneď z choroby svojej —#-I#
    </tei:p>
    <tei:p>
     #I#a čím dosis hojnejšia, tým skorej.#-I#
    </tei:p>
    <tei:p>
     #I#Tento experiment prezradí lekárom pravdu.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Nadhodili aj zopár veršov o mene lekárov:
    </tei:p>
    <tei:p>
     #POEZIA#
    </tei:p>
    <tei:p>
     Takú moc máte, vy lekári, nad nami,
    </tei:p>
    <tei:p>
     že sme vám na milosť-nemilosť vydaní.
    </tei:p>
    <tei:p>
     Život náš na nitke visí v rukách vašich,
    </tei:p>
    <tei:p>
     do hrobu nás kladú, ak lekár uváži.
    </tei:p>
    <tei:p>
     Potrestať nás smrťou nesmú ani králi,
    </tei:p>
    <tei:p>
     ak svedkov niet, čo by náš prečin doznali.
    </tei:p>
    <tei:p>
     Vám netreba svedkov alebo náš prečin,
    </tei:p>
    <tei:p>
     stačí, keď sa vám chuť, či vedomosť sprieči.
    </tei:p>
    <tei:p>
     Všetky možné muky vtedy podstúpime:
    </tei:p>
    <tei:p>
     bolesť, páľu, zimu a kadečo iné.
    </tei:p>
    <tei:p>
     Čo sa nás natrápi krutý hlad a pípeť,
    </tei:p>
    <tei:p>
     ak piť, jesť nesmieme, hoc nám na chuť ide.
    </tei:p>
    <tei:p>
     Keď aj čo dáte, horšie je než smola,
    </tei:p>
    <tei:p>
     či — len sami viete — ako sa to volá.
    </tei:p>
    <tei:p>
     A to do nás pcháte dotiaľ po lyžici,
    </tei:p>
    <tei:p>
     kým nám dušu neprilepíte k chrbtici.
    </tei:p>
    <tei:p>
     Už bolo neskoro, a nie naša vina,
    </tei:p>
    <tei:p>
     vravíte vždy potom — hoc pravda je iná.
    </tei:p>
    <tei:p>
     Už tie lieky budia ľaky v nás a meno
    </tei:p>
    <tei:p>
     lekár je z „lekvár“, nie z lieku odvodenô.
    </tei:p>
    <tei:p>
     #-POEZIA#
    </tei:p>
    <tei:p>
     Vraveli o rozdiele medzi lekármi a apatekármi:
    </tei:p>
    <tei:p>
     #POEZIA#
    </tei:p>
    <tei:p>
     #I#Lieky predpisuje lekár#-I#
    </tei:p>
    <tei:p>
     #I#a chystá ich apatekár.#-I#
    </tei:p>
    <tei:p>
     #I#Tamten rozkazuje vraždiť,#-I#
    </tei:p>
    <tei:p>
     #I#tento zas na rozkaz vraždí.#-I#
    </tei:p>
    <tei:p>
     #I#Ktorý z nich je lepší?#-I#
    </tei:p>
    <tei:p>
     #-POEZIA#
    </tei:p>
    <tei:p>
     O lekárovi hráčovi:
    </tei:p>
    <tei:p>
     #POEZIA#
    </tei:p>
    <tei:p>
     #I#S chorobou vieš skoncovať rýchlo, lež aj so životom#-I#
    </tei:p>
    <tei:p>
     #I#— v tom sa vyznáš, by si sa dĺž mohol hrať potom#-I#
    </tei:p>
    <tei:p>
     #I#bez starostí o pacienta neboráka,#-I#
    </tei:p>
    <tei:p>
     #I#lebo ho nenecháš dlho chorieť, plakať.#-I#
    </tei:p>
    <tei:p>
     #-POEZIA#
    </tei:p>
    <tei:p>
     O tom, čo by lekárom svedčalo okrem lekárstva:
    </tei:p>
    <tei:p>
     #POEZIA#
    </tei:p>
    <tei:p>
     #I#Lekárom by svedčali aj funkcie iné:#-I#
    </tei:p>
    <tei:p>
     #I#mali by aj hrobármi byť, ryť sa v hline.#-I#
    </tei:p>
    <tei:p>
     #I#Ba viac! Mali by stávať i pri čiernych márach,#-I#
    </tei:p>
    <tei:p>
     #I#s babami tam plakať a bedákať až strach.#-I#
    </tei:p>
    <tei:p>
     #I#Nech by všetkým, ktorým pre nich vyschli žily,#-I#
    </tei:p>
    <tei:p>
     #I#aspoň takto naposledy poslúžili.#-I#
    </tei:p>
    <tei:p>
     #-POEZIA#
    </tei:p>
    <tei:p>
     A napokon nezabudli ani na felčiarove špekulácie:
    </tei:p>
    <tei:p>
     #POEZIA#
    </tei:p>
    <tei:p>
     #I#Čo je pre mňa lepšie: mier a či vojna?#-I#
    </tei:p>
    <tei:p>
     #I#Krvavá či hnisavá rana mi viac vonia?#-I#
    </tei:p>
    <tei:p>
     #I#…mne to všetko jedno,#-I#
    </tei:p>
    <tei:p>
     #I#vrecko mi Mars napĺňa s Venušou vedno.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Prítomný barbier ku všetkému prepovedal iba toľko:
    </tei:p>
    <tei:p>
     „Ja veru neviem, prečo na nás ľudia cez celé veky tak šinfujú,   skladajú o nás kadejaké povedačky a vysmievajú sa nám. Azda preto, že   každého vždy nevyliečime? Keby sme tak robili, musel by zakapať   prirodzený zákon smrti!“
    </tei:p>
    <tei:p>
     Nato vstali spoza stola, felčiar pristúpil k chorému, skúšal mu   tep — no už oveľa dlhšie a pozornejšie a na oboch rukách, rozkázal mu   vyplaziť jazyk a kadečo podobné. A z toho všetkého akoby bol zistil   celú chorobu i jej príčiny, maróda sa však nespýtal, čo ho bolí alebo   aké ťažkosti ho kvária — iba na neho uprene a sebavedome hľadel,   ustavične spomínal akúsi materiu peccans či nebezpečnú vlhkosť a   zároveň opakoval:
    </tei:p>
    <tei:p>
     „Aby to len nebola tá, táto peccans!“
    </tei:p>
    <tei:p>
     René sa nemohol zdržať, aby sa ho nespýtal, čo je to za látka a   vlhká hmota. Na to dostal takúto odpoveď:
    </tei:p>
    <tei:p>
     „Materia peccans je látka husto-riedka, vodnato-krvavá,   chudo-mäsitá, mrcho-hnilobná, kvasivo-hnisavá, dakedy čierna, inokedy   biela, vše plavá či hnedá, belasá či modrá, zelená či žltá, ktorá na   slnečných lúčoch a pod rozmanitým uhlom pohľadu mení farbu ako pávie   alebo holubie perie.
    </tei:p>
    <tei:p>
     Je to nebezpečná i škodlivá látka, a čím sú pre ňu okolnosti   priaznivejšie a telo človeka voči nej menej odolnejšie, tým je   nebezpečnejšia a škodlivejšia, ba často — vravím to pred múdrym   pacientom, ktorý sa nenaľaká — spôsobuje i smrť. Dakedy napáda krv   alebo mäso, inokedy kosti, zavše tenké či hrubé žily, vchádza a   vlieva sa do nôh, ramien či prstov alebo až do chrbtice, temena i   všade, kam sa len dajakým žliabkom dostane. V tejto látke má svoj   pôvod bolenie brucha, hrmavica okolo pupka, záduch, zápcha, zápal   obličiek, prasknutie žlče, kŕče, lámka, hostec, suchoty čiže hektika   a phtysis, krvotok a močenie krvi, slovom — všetky neduhy.
    </tei:p>
    <tei:p>
     Lež najnebezpečnejšia a najškodlivejšia je vtedy, keď sa dostane   do hlavy, do mozgu. Ak sa vtedy múdro nerozkáže trepanácia, mozgy   splesnejú — človek zblaznie alebo aj umrie.“
    </tei:p>
    <tei:p>
     René, Van Stiphout aj ich sprievodca si doslovne hrýzli jazyky, čo   im bolo do smiechu z takýchto premúdrych lekárskych vedomostí. No   chorý sa neovládol a z celej chuti sa tak hlasno rozosmial, že mu z   toho praskol vnútorný vred (o ktorom tento lekár vôbec nič nevedel),   peccans materia vytiekla, takže sa ihneď cítil oveľa lepšie.
    </tei:p>
    <tei:p>
     „Skutočne je to podivuhodné uzdravenie,“ ozval sa Van Stiphout, „a   úplne sa ponáša na prípad, v ktorom opica uzdravila istého rímskeho   kardinála so zavaleným hrdlom. Keď bol tento hodnostár už taký chorý,   že služobníctvo čakalo jeho skorú smrť, začalo z miestností všetko   habať i kradnúť — čo je už obyčajne osudom kňazského imania. Aj   dvorská opica si chcela dačo uchmatnúť, lenže ostal tam už iba   červený klobúk, položila si ho teda na hlavu a pobrala sa preč. Keď   to kardinál videl — hoci ani sám neveril vo svoje vyzdravenie — tak   ho tá potvora rozosmiala, že sa mu z toho smiechu prevalila v hrdle   opuchlina a neumrel.“
    </tei:p>
    <tei:p>
     Farár sa potom obrátil k felčiarovi, podstrčil mu odmenu a   povedal:
    </tei:p>
    <tei:p>
     „Nech si už čo ako uzdravil, predsa ty si ma uzdravil, a preto ti   patrí odmena. Prosím, uplatňuj tento spôsob liečby a uzdravíš mnoho   múdrych ľudí. Všade sa oháňaj svojimi smiešnymi lekárskymi   vedomosťami, rozosmeješ ich, čo im pohne žalúdok a vyvrátia z neho   bolesti spôsobujúci obsah, vyzdravejú bez všetkých laxancií, bez   pustenia často prepotrebnej krvi a z tela sa stratí vaša ustavične   omieľaná záhadná materia peccans.“
    </tei:p>
    <tei:p>
     Hoci sa barbier nemálo hanbil a okúňal, peniaze si predsa vzal a   odišiel. Potom sa rozhovorili o lekárstve, o ktorom Van Stiphout   povedal:
    </tei:p>
    <tei:p>
     „Toto povolanie, ktoré by malo na celom svete požívať najväčšiu   úctu, všade bolo a vždy ešte je znevažované a vystavené tým najväčším   posmeškom. Veľa národov hádzavalo zázračné baby, katov a lekárov do   jedného potupného vreca, takže nemali prístup k stolu ostatných ľudí.   Jedávali a pili osobitne a len z im vymedzených riadov. Ba podľa   Senecovho svedectva každý, kto si zavolal k sebe lekára, zožal veľkú   hanbu. Sokrates vštepoval Platónovi názor, že počet lekárov netreba   rozmnožovať. Rimania za Catonovho cenzorátu vyhnali lekárov nielen z   mesta, lež aj z celej Itálie. Ako zaznamenávajú Strabo a Herodot,   Lakedaimončania, Babylončania, Egypťania i hispanskí Luzitánci   neprijímali medzi seba lekárov. Prečo? Akiste len preto, že namiesto   užitočnosti sú lekári svetu iba na veľkú škodu pre svoju nevedomosť   alebo nedbajstvo. Pravda, treba uznať, že nájsť takého lekára, ktorý   by každého vždy uzdravil, znamenalo by získať nie ani Hippokrata,   Galéna, Avicenu, Rasina, Averhoesa či ktorého iného chýrneho lekára,   ale samého boha. Právom spieval Ovidius:
    </tei:p>
    <tei:p>
     #POEZIA#
    </tei:p>
    <tei:p>
     #I#Nezáleží vždy od lekára, aby chorý z postele vstal   zdravý.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Lebo lekár, ak chce úspešne liečiť chorého človeka, musí dokonale   poznať ľudské telo ako celok i jeho jednotlivosti. Po druhé — musí   zistiť pravú príčinu choroby, o ktorej nemocný najčastejšie vôbec   nevie, nuž a keď ju nepozná ani lekár, nielenže nevylieči neduh   ohrozujúci práve život, ale spôsobuje človeku novú chorobu. Po tretie   — lekár by mal vždy dôkladne poznať všetky neduhy pacienta i jeho   životné podmienky, ako je počasie, bývanie, opatera atď., pretože z   nich často vyplýva viacej zlého než zo samých koreňov nemoce. Veľa   znamenajú aj bohaté a dokonalé vedomosti — čo vyžaduje predpisovanie   liekov i dôkladné poznanie bylín, semien, koreňov a liečivých vôd —   časté čítanie dobrých kníh a hojné skúsenosti, lebo v spomínaných   prípadoch nestačia už len všeobecne známe vedomosti, aby sa lekár   nikdy nepomýlil.
    </tei:p>
    <tei:p>
     A preto ak sa chorý vždy neuzdraví, nemožno to vždycky pripísať za   hriech lekárovi, najmä keď chorý nechce užívať lieky podľa lekárovho   predpisu.
    </tei:p>
    <tei:p>
     Stáva sa, že aj najmúdrejšie lekárske opatrenia majú nedobrý   výsledok, že ani všetky najprezieravejšie prostriedky nezmôžu nič   proti zlu choroby — no z toho nevyplýva, aby sme každý zásah lekára   pokladali za rozumný a rozvážny, aby sme sa v každom prípade s nimi   stotožňovali, že chorý musel na svoj neduh umrieť, že ho nemohli   uzdraviť nijaké lieky, lebo je to už ich výhovorka, aj keď dakoho   zrovna zabijú. A tak, pretože ich pochybenie prikryje zem — ako vraví   Sokrates — a tí, ktorých zmámili, z druhého sveta sa nevracajú, aby   mohli vydať svedectvo o svojom liečení — lekári udávajú ľubovolné   príčiny smrti. Uvádzajú vrodenú dengľavosť, neduživosť pacientov i   skazenosť ovzdušia a vyhlasujú, že ich lekárske prostriedky nie sú   zázračné a oni sami sú iba lekári, a nie boh, takže môžu vyliečiť len   vyliečiteľných, ale nie kriesiť mŕtvych. Často hromžia i na mŕtvych a   pripisujú im samým vinu na smrti, lebo vraj nechceli počúvnuť, neboli   mierni, hoveli svojim chúťkam, že jedli a pili, čo nemuseli — lež čo   museli, to vylievali. Takto sa zvyčajne očíšťajú, takto si svoje ruky   umývajú z viny znivočenia človeka, hoci v skutočnosti je pravda, že   zničili, zahubili a predčasne poslali na večnosť kdekoho.
    </tei:p>
    <tei:p>
     Akiste by mohli nemocní vyjsť i z tých najťažších a   najnebezpečnejších chorôb, aj keď je lekárska veda neľahká, ak by sa   jej učitelia i žiaci chceli hlbšie a častejšie venovať štúdiu   lekárstva. A práve to je najväčšia chyba lekárov a to sú ich hlavné   nedostatky, pre ktoré sa na nich najčastejšie nadáva. Všimnime si   trochu ich zvyčajné vedomosti a uvidíme, nakoľko a v čom sa   prehrešujú proti zdraviu pacientov.
    </tei:p>
    <tei:p>
     Predovšetkým aké je ich školské štúdium? Za chudobného duchom   pokladáme takého teológa či vysvetľovača božských právd, ktorý vie   spamäti odrapkať iba to, čo sa naučil z knižky svojho učiteľa. Takýto   nikdy nepreškriepi kacírov alebo pohanov. Podobne ani lekár nikdy   veľa nevykoná s tými vedomosťami — okrem slepej náhody — ktoré mal a   prednášal mu jeho graduovaný (podľa schodov či krokov) profesor. Toto   prirovnanie čiastočne pokrivkáva, lebo ak by teológ nevedel nič   viacej okrem toho, čo počul od učiteľa, predsa by postačilo — ak aj   nie jemu — iným, aspoň hlúpejším, aby ich mohol vystríhať a liečiť im   duchovné rany. No lekár podobného druhu nemôže nikdy liečiť ani seba,   ani iných.
    </tei:p>
    <tei:p>
     A to je teda prvá chyba lekárov, že za ovládanie obsahu jednej či   dvoch knižiek prijmú a zapíšu medzi seba kdekoho a hneď zveria do   jeho rúk tisíce ľudských životov. To je nesprávne, lebo každému   človeku nieto nič vzácnejšie a cennejšie nad život. Nuž a lekári,   ktorí dostávajú do opatery taký drahý poklad, majú náležite poznať   teóriu, ako sami volajú svoju vedu, ktorú nemožno načerpať a osvojiť   si len z jednej knihy, ale z mnohých vyberaných a špeciálnych   kníh.
    </tei:p>
    <tei:p>
     No málo je aj znalosť čo akej dokonalej teórie. Zlý by to bol   remeselník, čo by sa remeslu chcel naučiť iba počúvaním a čítaním   kníh, bez oči otvárajúcich príkladov by totiž nikdy nezískal nijaké   skúsenosti. Takému remeselníkovi nik by nedal nič urobiť. Podobné   nedostatky majú aj lekári, ktorí v hlave síce nosia celé bibliotéky o   Asklepiovom umení, ale sú bez praxe, čiže si aj bohatou činnosťou   neoverili to, o čom sa dočítali v množstve kníh. Takýchto lekárov   zaraďme radšej do litánií: Od lekárskeho umenia čírych teoretikov   vysloboď nás, Pane!
    </tei:p>
    <tei:p>
     Spomínaní lekári však predsa vravia, že nie sú len a len   teoretikmi, že vedomosti z kníh si aj prakticky overujú a skúmajú ich   pravdivosť, a to čiastočne hneď v školách a čiastočne — pravda, z   väčšej časti — po dosiahnutí diplomu o dostatočných schopnostiach a   vedomostiach, keď odchádzajú zastávať svoje povolanie do života. Lež   akéže sú to skúsenosti!… Kým chodia do škôl, rozpárajú im tam   učitelia zopár mŕtvol a na tých im ukazujú vnútorné orgány, ich   podstatu a vzájomnú závislosť. Okrem toho zavedú ich niekoľko ráz do   lazaretov a špitálov, ale tam na chorých iba pozrú.
    </tei:p>
    <tei:p>
     Keďže za takýchto okolností — čo je pochopiteľné — môžu získať   veľmi málo skúseností, musia to potom doháňať po skončení štúdií v   praxi. No beda všetkým ich prvým pacientom! Ďakujem im pekne za takú   láskavosť, keď miesto toho, aby ma chorého vyliečili, skúšajú na mne   svoje praxes a experimenta, keď namiesto toho, aby mi navrátili   zdravie, získavajú na mne skúsenosti a posielajú ma na druhý   svet.
    </tei:p>
    <tei:p>
     Preto by pre všeobecné blaho nemohlo byť nič užitočnejšie než   ustanovenie, aby všetci budúci lekári osvojili si najprv z kníh čo   najviacej vedomostí, ktorými by sa mali preukázať na prísnom a   dôkladnom exámene, čiže na prísnej skúške by ukázali, čo vedia. Ak by   na takomto exámene obstáli a dosiahli uznanie ako vyhovujúci   teoretici, mali by im umožniť aj získanie praktických skúseností. No   nepracovali by sami, neliečili by chorých sami, pretože — ako som už   povedal — nejedného by odpravili zo sveta, kým by získali skúsenosti,   lež mali by ich poslať a prideliť k osvedčeným i úspešným lekárom,   ktorí právom nosia toto meno a plat berú zaslúžene. Pri takýchto   skúsených lekároch museli by nadobúdať praktické znalosti ako   tovariši, chodiť s nimi a všímať si ich zaobchádzanie s trpiacimi   chorými ľuďmi. A po čase, ak by sa preukázali, že sú aj sami schopní   a súci svedomite i statočne zastávať lekárske povolanie, až potom   nech by ich graduovali a poslali do verejného života liečiť ľudí.
    </tei:p>
    <tei:p>
     Opravdivé, lekárske umenie, ako som už vravel a čo je všeobecne   známe, získava sa z kníh a z múdrych skúseností, no mnohí po   dosiahnutí diplomu a získaní miesta — najmä výnosného — knihy   odhadzujú a tak po čase zabúdajú aj to, čo sa z nich kedysi naučili.   Upadajú často do veľkých omylov a z dokonalých úplných lekárov   stávajú sa diletanti a babskí lekári. Aby sa predchádzalo tomuto   škodlivému zjavu, mali by sa lekári aspoň každý tretí rok znovu   podrobiť prísnemu exámenu. Takýmto činom museli by si stále udržovať   patričné vedomosti, čo by im bolo iba na osoh a nevzbudzovali by u   niektorých hrôzu, iným by zasa neboli na posmech, ako to veľmi často   vidíme doteraz.“
    </tei:p>
    <tei:p>
     „Lekári by ťa určite otrávili,“ povedal mu na to sprievodca, „ak   by ich mali postihnúť tvoje požiadavky. No jednako usudzuješ správne.   Akiste si žiadame ich nápravu, čo by bolo celému svetu na úžitok. Lež   ak by sa malo stať podľa tvojho názoru, ktože by potom chcel byť   lekárom? Teraz ich je na mnohých miestach málo, potom by ich bolo   ešte menej.“
    </tei:p>
    <tei:p>
     „O všetkých veciach,“ pokračoval Van Stiphout, „mám takýto názor:   Radšej dobrého málo, než zlého veľa. Skutočnosť, že na daktorých   miestach bolo doteraz tak málo lekárov, vysvetľujem si dvoma   príčinami, a obe väzia v samých lekároch.
    </tei:p>
    <tei:p>
     Ponajprv tento stav ľudí — hoci by sa vydriapal aj z tých   najchudobnejších kolísok, hoci by bol predtým čo ako biedne živoril —   len čo sa dostane na lekársku policu, hneď sa chce vyrovnať urodzeným   pánom, po pansky sa správať, šatiť a navykne si po pansky bývať, a to   iba v tých najväčších mestách. Na toto všetko je však potrebný aj   panský dôchodok. A čo z toho vyplýva? To, že chorého zvyčajne veľa   stál i jeden jediný dotyk lekárov, ktorý si zarátal každý svoj krok,   každú štvrťhodinku strávenú pri pacientovi, zarátal si za vyrušenie z   príjemnej zábavy, namáhanie mysle pri uvažovaní, aký to môže byť   neduh a aké najúčinnejšie prostriedky proti nemu použiť. No pritom   nezabúdal na to, že nikdy nemožno vedieť, kedy sa naskytne zasa   príležitosť, ktorá by mu naplnila mešec — lebo on zatiaľ chce a musí   predsa žiť, ako si vyžaduje jeho dôstojný stav. Nuž a tak v tom   chorom, ku ktorému ho práve zavolali, videl aj budúceho, a to   bohatého pacienta.
    </tei:p>
    <tei:p>
     A všetko uvedené zrátané dohromady vytváralo potom veľkú sumu.   Pretože poplatok obyčajne závisel aj od možnosti chorého alebo   niektorej babke nesiahalo na požadovanú odmenu, lekár na to hľadel   krivým okom a viacej ho nemuseli volať. Radšej nechcel nič a nešiel   nikam, najmä nie na dedinu, ak mal dostať za návštevu menej, než si   žiadal.
    </tei:p>
    <tei:p>
     Taký bol Petrus de Apono, nasledovník a pokračovateľ slávnych   lekárov, ktorý za svojho účinkovania v Bologni nechcel ísť z mesta k   chorému prv, kým mu nevyplatili za deň päťdesiat dukátov. A keď   ochorel vtedajší pápež Honorius a zavolal ho k sebe, vyjednal si na   deň štyristo dukátov.
    </tei:p>
    <tei:p>
     Teda prvou príčinou nedostatku lekárov na mnohých miestach — okrem   veľkých miest, lebo tam sa najradšej zdržovali — bolo to, že   požadovali za svoje služby neprimerane vysoké odmeny, hoci je málo   takých, ktorí by mohli vždy vyhovieť ich zveličeným požiadavkám.   Druhou príčinou bola ich spomenutá už nevedomosť, pre ktorú mali z   nich mnohí ľudia strach, lebo vedeli, že nejednému chorému — hoc by   im peňazí priam nasypal — jednako nepomôžu a podľahne, a tak si to   rozmysleli alebo sa spoľahli na domáce lieky, no zo strachu zavše aj   tými opovrhli a rozhodli sa radšej umrieť, než by mali aj umrieť, aj   lekárom platiť za ich neschopnosť.
    </tei:p>
    <tei:p>
     Nuž, ako som vravel, doterajší nedostatok lekárov na niektorých   miestach možno sčasti pripisovať na vrub neochote lekárov, sčasti ich   hlúposti. Keby sa pominuli tieto príčiny, zväčšil by sa ich počet, ba   hneď by ich bolo viacej, keby museli dokonale ovládať svoje   povolanie, lebo vtedy by im každý vďačne a lepšie zaplatil a aj oni   by ochotnejšie navštevovali chorých.
    </tei:p>
    <tei:p>
     No aby sa všade mohla venovať zdraviu ľudí náležitá starostlivosť,   priam na každom mieste by musel byť — podobne ako je osobitný lekár   duší — aj osobitný lekár tiel. Toto si však môžeme iba želať, lebo   takémuto, celej pospolitosti prospešnému a užitočnému stavu stojí v   ceste mnoho prekážok. Akým teda opatrením by sa mohlo dosiahnuť ono   všeobecné dobro vyplývajúce z lekárskych povinností, čo by sa malo   podujať, aby nechýbalo toľko lekárov a odstránil sa ich   nedostatok?
    </tei:p>
    <tei:p>
     Ničím iným — len tak, ak by sa lekárstvu zaučili farári, ktorí by   pri návšteve chorého mohli okrem duševnej útechy poskytnúť pomoc aj   jeho trpiacemu telu — pravdaže, podľa možností a bez ujmy svojho   stavu… Či by si takéto opatrenie nezaslúžilo všeobecnú chválu?“
    </tei:p>
    <tei:p>
     „Veru, bola by to bohumilá vec,“ prisvedčil už lepšie sa cítiaci   farár, „a tým skôr, že koľko ráz ideme k chorému, toľko ráz nás   prosia, aby sme im dačo poradili proti bolesti a všelijakým   ťažkostiam.“
    </tei:p>
    <tei:p>
     „Ale tým by sa na farárov uložilo priam neznesiteľné jarmo“,   obrátil sa k Van Stiphoutovi sprievodca. „Lebo ak chcú farári   svedomite plniť povinnosti svojho kňazského povolania, majú sa čo   učiť i čo robiť celý život. Prilož im ešte lekárske štúdium a   povinnosti, akože to zvládnu? Kde nájdu na to čas, možnosti a silu?   Nech sa tak prihodí, že dakto umrie po liekoch, ktoré poradili alebo   predpísali užívať — ako by vtedy utrpela ich úcta medzi veriacimi a   stratili by dôveru občanov… A koľko škody by mali z toho farári!   Napokon museli by sa zrušiť viaceré cirkevné zákony či predpisy,   ktoré zakazujú kňazom venovať sa lekárstvu.“
    </tei:p>
    <tei:p>
     Van Stiphout na to odpovedal:
    </tei:p>
    <tei:p>
     „Ak vravím, aby sa farári priučili lekárstvu, nemyslím tým, že   majú pochlípať všetky vedomosti, ktoré by mali ovládať lekári z   povolania. Nepredstavujem si tým, že by museli stráviť niekoľko rokov   na školách, niekoľko rokov potom zasa v praxi pri osvedčených,   skúsených lekároch. Myslím tým iba to, aby vedeli a mohli poradiť tie   najobyčajnejšie účinné lieky proti každodenným a najčastejším   neduhom, pri liečení ktorých zakusuje najviac klamstva najmä psotný   jednoduchý ľud. Na osvojenie si týchto liečiv nepotrebovali by veľa   času, nemuseli by sa s tým trápiť už ako farári, keď majú beztak dosť   iných povinností, ale pripravovali by sa na spomínanú činnosť ešte za   teologických štúdií. Vtedy by museli tomu venovať nejaký čas.
    </tei:p>
    <tei:p>
     Pokiaľ ide o to, aby farári nestratili úctu a dôveru veriacich,   keby dakto umrel po užití nimi poradených a predpísaných liekov, tomu   sa dá najlepšie vyhnúť tak, ak by si neustále udržiavali i to málo o   lekárstve naučených vedomostí, nechytali sa liečiť také choroby, o   ktorých sú presvedčení, že si s nimi neporadia — že ich nevyliečia   alebo ich ešte zhoršia. Aby som sa vyjadril celkom zrozumiteľne:   Farári by pri liečení používali len také prostriedky, ktoré by   chorému ani neuškodili, ak by mu už neosožili. A tak by sa lekári   nikdy nemuseli obávať ujmy na svojej úcte alebo svojom mene.
    </tei:p>
    <tei:p>
     No nemali by vtedy nič proti nim ani spomenuté cirkevné zákony,   ktoré len preto zakazujú kňazom lekársku činnosť, aby práve jej   nedostatočným ovládaním neprischla na nich nejaká hanba. Ak by teda   kňazi lekárčili a za takú činnosť by nežiadali dajakú neprístojnú   odmenu, čože by proti nim mohli mať cirkevné zákony, nech by ich bolo   aj raz toľko.“
    </tei:p>
    <tei:p>
     Van Stiphout skončil, a keďže sa vyčasilo, všetci traja sa   obliekli — hoci farár by ich bol rád zdržal u seba i dlhšie — a   pobrali sa ďalej.
    </tei:p>
   </tei:div>
   <tei:div type="chapter">
    <tei:head>
     #K#René spoznáva zemiansky   despotizmus#-K#
    </tei:head>
    <tei:p>
     Len čo vyšli na ulicu, stali sa svedkami dvoch poľutovaniahodných   príhod. Najprv zazreli sedliaka, ktorý mal na chrbte zviazané ruky a   dvaja hajdúsi s výzorom hotových lotrov hnali ho pred sebou na   reťazi. Keď sa ich sprievodca spýtal, čím sa väzeň previnil, koľko   ľudí zamordoval alebo čo všetko pokradol, opovržlivo povedali:
    </tei:p>
    <tei:p>
     #I#„Panského zajaca zabil vo svojej kapuste!“#-I#
    </tei:p>
    <tei:p>
     Hneď nato upútal ich uprostred dediny druhý výjav: Videli tam   dvoch mužských naoko rovnakého stavu, pretože boli rovnako oblečení —   ten i onen mal na sebe halenu, hunené nohavice a zrebnú košeľu, ten i   onen bol bez klobúka a bosý. Medzi nimi nevybadali nijaký iný   rozdiel, iba že jeden z nich mal až po uši vykrútené bajúzy a s   náramným preklínaním, do ktorého miešal aj cudzie slová, ukrutne bil   a tĺkol toho druhého. A ten chudák — azda sa nemal kedy alebo za čo   oholiť vari tri týždne — bitku znášal a bránil sa iba tým, že prosil   boha i všetkých svätých o zľutovanie.
    </tei:p>
    <tei:p>
     A veru nik sa ho neodvážil ratovať. Ľudia síce na veľký krik   vybehli von, ale zo svojich priedomí sa ani nepohli, odtiaľ neboráka   ľutovali a pri každom údere až meraveli a tlmene zabedákali:
    </tei:p>
    <tei:p>
     „Jaj, zabije ho! Veď ho zabije!“
    </tei:p>
    <tei:p>
     A to sa ľahko mohlo stať, lebo katan vôbec nedbal na to, kade   nešťastníka zasiahne, všetko jedno mu bolo, či ho bije po hlave,   chrbte, prsiach, po nohách alebo rukách. Ba neboráka celého   skrvaveného zrazil na zem, a tak veľa nechýbalo, že sa nesplnili   obavy prizerajúcich sa dedinčanov, keby vtedy k nim ako bez duše   nebola pribehla akási prostovlasá žena, ktorá sa ta odvážila z celej   dediny jediná — musela to byť žena zbitého chlapa. Nevládala   prepovedať ani slovo, možno ani dobre nevidela, a najprv chcela   vytrhnúť z rúk bajúzatého drúk. No keď jej sily na to nestačili,   zvalila sa na svojho muža, ktorý sa i na zemi krútil, aby sa uhol   pred údermi, a sama zachytávala, znášala i trpela ostatné výbuchy   ukrutníkovej zlosti.
    </tei:p>
    <tei:p>
     Reného tak hlboko dojal pohľad na zbitého človeka a zároveň v ňom   vzbĺkol hnev na surovca, že chcel zoskočiť z voza a bežať k nim, aby   zo všetkých síl pomáhal neborákovi na zemi a toho druhého potrestal.   Horko-ťažko ho zadržali Van Stiphout aj ich sprievodca, aby len   počkal, kým sa z reči daktorého nedozvedia, čo je tamten za pána a   onen za hriešnika — až potom môžu lotra obžalovať podľa práva u   patričného súdu. Na to však museli čakať dlho, totiž až do posledku.   Lebo ten chudák — ako už vieme — dokiaľ vládal hovoriť, iba prosil o   zľutovanie a milosrdenstvo, lebo keď mal plniť rozkaz toho druhého,   musel odbavovať stoličnú povinnosť. No bijúci len ustavične klial a   zvolával na neho toľko ohnivých a jasných hromových striel, koľko ich   dosiaľ neudrelo a neudrie do konca sveta ani z tých najčiernejších   mračien; chudáčiska odovzdával do pazúrov toľkých tisícov regimentov   rohatých a chvostnatých diablov, že ak by bolo nebo vyslyšalo   surovcove kliatby, každému zlému duchovi nebola by sa z neboráka ušla   ani trilióntina jedného vlasu… Naostatok, keď už nevládal dvíhať ruku   s drúkom, ženu i muža ešte niekoľko ráz kopol — dlho ani to nemohol,   pretože bol bosý — a kričal:
    </tei:p>
    <tei:p>
     „Ja ťa naučím, sedliačisko bedárske, poslúchať zemana, tvojho   pána! Ja ťa naučím, sedliacke hovädo akési, plniť rozkazy zemana,   tvojho zemského pána!“
    </tei:p>
    <tei:p>
     Keď to počul sprievodca našich cestujúcich, povedal:
    </tei:p>
    <tei:p>
     „Poďme, poďme odtiaľto, lebo veru neviem, či by daktorý súd vzal   vôbec na vedomie našu žalobu na tohto človeka.“
    </tei:p>
    <tei:p>
     Pobrali sa teda preč a po týchto poľutovaniahodných výjavoch   zazreli kraj dediny hotovú komédiu. Viezol tam akýsi sedliak (opäť   išlo o sedliaka) neveľkú síce, ale na jeho kone predsa len ťarchu,   lebo vyzerali také vyobročené, že im bolo možné zrátať všetky rebrá.   Teda tieto tátoše zastali zrazu vo vŕšteku, hore ktorým viedla cesta   do dediny, a nielenže neťahali voz, ale dali sa ním ťahať naspäť.   Gazda spočiatku zaobchádzal s nimi mierne, pekne ich   povzbudzoval:
    </tei:p>
    <tei:p>
     „No, koníčky moje, vo meno božie poďme, len pomaličky, pekne, no,   moje malé…“ a podobne sa im prihováral a napomínal ich po dobrom. Ale   keď to nič nepomáhalo a bič sa ukazoval slabým pohoničom, zoskočil z   voza, vytrhol lievč a ním ich začal tak tuho mastiť, až sa z nich   iskrilo. Potom opäť vyliezol na voz a volal na ne už ostrejšie,   hlasnejšie:
    </tei:p>
    <tei:p>
     „Hijo! Hijo, dereš, hijo, fako!“
    </tei:p>
    <tei:p>
     No márne. Teda znovu zoskočil z voza, jedného i druhého koňa vyťal   zasa spredu, pričom kričal to známe:
    </tei:p>
    <tei:p>
     #POEZIA#
    </tei:p>
    <tei:p>
     #I#Prečos’ si nevybral kňazský stav,#-I#
    </tei:p>
    <tei:p>
     #I#toľko bitky by si nedostal.#-I#
    </tei:p>
    <tei:p>
     #I#Teraz si viac bitý než sýty!#-I#
    </tei:p>
    <tei:p>
     #-POEZIA#
    </tei:p>
    <tei:p>
     Potom sa oboril na druhého:
    </tei:p>
    <tei:p>
     „Či nevidíš, čo sa hen robí s mojím kamarátom?!“ nadhodil   spomenutú príhodu, lebo ju videl. „Či sa i ja mám dať pre teba tak   mučiť a katovať? To teda nie! Radšej nech vás obidva, zdochliny   akési, tisíc miliónov pekelných čertov…!“
    </tei:p>
    <tei:p>
     I vyhodil sa na podsebného koňa a za veľkého kriku i preklínania   začal obidvom bubnovať po bokoch pätami, čím dosiahol, že poriadne   zabrali, div kopytá nestratili, a vytiahli voz hore na vŕštek. Ked už   boli na rovine, zahundral koňom:
    </tei:p>
    <tei:p>
     „Ani čert nevie, čo ste za prekliate mršiny! Kým vás núkam pekne   vo meno božie, neposlúchnete. Na boha nič nedáte, ale na diablov hej,   predsa len sa ich aj vy bojíte!“
    </tei:p>
    <tei:p>
     Naši cestujúci sa mu zasmiali a René si vtedy spomenul na   predchádzajúcu smutnú príhodu i spýtal sa:
    </tei:p>
    <tei:p>
     „Prečo by bola márna žaloba na toho neľudského surovca? Prečo by   sme neboli na súde nič dosiahli? Akýže to tu vládne despotizmus, aké   to tu majú daktorí práva nad spoluobčanmi? Kto je vlastne zeman a kde   nabral to meno a toľkú moc v týchto krajoch?“
    </tei:p>
    <tei:p>
     Sprievodca odpovedal:
    </tei:p>
    <tei:p>
     „Akiste viete, že v časiech, keď vznikali medzi ľudstvom všelijaké   panstvá a vladárstva, vznikol u niektorých národov zemiansky stav za   rozličné znamenité, najmä vojenské činy. Dakde veľkých, víťazných   vojvodcov odmeňovali slávnymi prímenami, víťaznými znakmi a   príležitostnými dočasnými darmi, inde okrem prímien a zástav či erbov   dostali aj zem a s ňou poddaných na večné časy… U Rimanov znamenití   vojaci dostávali vence, ktorých bolo viacero druhov — za dobytie   mesta, preborenie hradieb, za víťazstvo nad loďstvom; čiže kto sa   dobre držal v námornej bitke — dostal veniec loďstva, kto vedel rúcať   hradby miest — dostal veniec dobyvateľa hradieb a tak ďalej.
    </tei:p>
    <tei:p>
     Okrem toho Rimania svojich veľkých bojovníkov obdarúvali   drahocennými reťazami, prsteňmi, zbraňami, konskými postrojmi, na ich   počesť stavali víťazné stĺpy a sochy. Aj Kartáginci odmeňovali   svojich vojakov prsteňmi — za každú vojnu jedným, a ku hrobu mŕtveho   postavili toľko stĺpov, koľko nepriateľov zabil za života. U Skýtov   mohol na hostine piť z kolujúceho pohára iba ten, kto už zabil aspoň   jedného nepriateľského vojaka. Macedónci mali zasa taký zákon, že   každého, čo vo vojne nezabil dajakého nepriateľa, potupili konskou   ohlávkou. U germánskych kmeňov sa nikto nesmel oženiť skôr, kým v   boji niekoho nezabil a jeho hlavu nepriniesol kráľovi. Takto už v   starých časiech postihla zlých vojakov hanba i trest, udatní obsiahli   odmenu a slávu.
    </tei:p>
    <tei:p>
     No v tejto krajine už sám zmysel slova zeman naznačuje, aký je to   vlastne človek — #I#pán#-I# dajakého kusa #I#zeme.#-I# Z toho vidíme,   že hoci sú aj inde zemania, v nijakom inom jazyku sa tak jasne ich   moc neprejavuje už v mene, ako to vyznieva z jazyka Slovákov… Ale   zemania nemajú všade takú veľkú a neobmedzenú moc ako v tomto kraji,   lebo sú tu takými veľkými pánmi, že nepodliehajú nijakým povinnostiam   ani daniam, iba ak v čase vojny, aj to len v prípade ohrozenia   vlastnej krajiny. Iba vtedy obetujú dačo na všeobecné dobro, pretože   musia nastúpiť do boja či už sami osobne alebo poslať za seba niekoho   iného. Táto povinnosť, ako sa zdá, súvisí so vznikom a ustanovením   zemianstva, ktoré tu nastalo takto:
    </tei:p>
    <tei:p>
     Keď sa Uhri pri hľadaní nových sídel dostali na toto územie,   všetku vojnovú korisť, zem i ľudí na nej, rozdeľovali si podľa   vynaloženého úsilia a krvopotnej zásluhy. Kto sa veľmi zaslúžil,   dostal veľa, kto v menšej miere, ten dostal menej, kto nemal nijakú   zásluhu, kto sa nebodaj na meč a strielku bál aj pozrieť, ten veru   nedostal nič, ba ocitol sa medzi porazeným národom, stal sa i on   poddaným a musel slúžiť vychýreným víťazom a bojovníkom z vlastného   rodu.
    </tei:p>
    <tei:p>
     Táto obyčaj zachovávala sa i potom, keď Uhri zo všetkých strán   napadli a podmanili si slovenskú krajinu a keď sa všetci obyvatelia   označovali spoločným menom Uhrov a žili pod jedným vladárom. Aj vtedy   vždy, keď niektorá iná mocnosť napadla krajinu, kráľ podobne   odmeňoval a obdarúval všetkých, ktorí pri obrane svojeti neotáľali   pomôcť a neželeli vystaviť svoj život čo akým nebezpečenstvám.   Daroval im potom tých, čo sa nechceli vystaviť nebezpečenstvu a aby   neprišli o život pri obhajovaní cti a pri obrane krajiny proti   nepriateľom, sedeli radšej doma. Stade vzniklo meno sedliakov — totiž   kým iní neľutovali obetovať svoju krv, zdravie, všetko imanie a v   čase vojny bojovali za bohov, vieru obyvateľov a bohatstvo celej   krajiny, tamtí posedávali doma v bezpečí. Tento trest, že za svoju   hnilobu stali sa poddanými starostlivých a za verejné blaho   zanietených občanov, prešiel z otcov i na synov a vnukov, ako aj   zemianska česť, hoci už ani všetci zemania neoplývajú dobrou   povesťou, ani sedliakov neťažia hriechy predkov. Veru, meno tamtých   sedliakov neprávom nosia terajší sedliaci, lebo nielenže podaromnici   neposedávajú, lež často na takéto pohodlie nemajú ani chvíľu času.   Stále obrábajú zem, ustavične sa zúčastňujú na vojnách či už za seba   alebo za svojich pánov, pretože — ako som už vravel — v dnešných   časoch zeman odchádza do rozpútanej vojny sám osobne, alebo posiela   za seba iného. Nuž a tým iným ktože môže byť okrem poddaného   sedliaka?… Podľa pravdy mali by sa i potomkovia pôvodných zemanov,   ktorí sa za získanie dobrej povesti a majetku potili sami osobne,   ukázať hodní takého dedičstva a taktiež sa v boji zapotiť, aby   nemuseli počúvať posmešky, že sú pánmi len rodom, a nie vlastným   pričinením.
    </tei:p>
    <tei:p>
     No jednako by mnohým krivdil ten, kto by to chcel povedať o   všetkých zemanoch, lebo aj teraz je veľa takých, ktorí svojím   výzorom, srdcom i činmi dokazujú, že sú opravdivými dedičmi dobrej   povesti otcov a dedov. Kedykoľvek sa im naskytne príležitosť   uskutočniť veľkú vec, vždy sa do nej oddajú s chvályhodnou ochotou a   úspešne ju i dokončia. Jestvujú ešte takí, čo nosia nielen tradičný   odev, ale zachovávajú aj starodávne mravy. Nuž a takým ktože by   odtajil dobrú povesť a cnosti?
    </tei:p>
    <tei:p>
     Hoci sú aj mnohí zemania nehodní svojho zemianstva, v každej   krajine predsa daktorí občania panujú a rozkazujú, iní zas musia   slúžiť a poslúchať. V týchto krajoch medzi prvých patria zemania — o   kráľovej moci sa nezmieňujem — so spomenutými slobodami, čo trvá od   najdávnejších čias až podnes. Do druhej skupiny sa dostali sedliaci,   ktorí sú poddaní — a tu môžeme nadviazať na onú príhodu — svojich   zemských pánov a musia im podľa krajinského zákona vykonávať   rozmanité služby, čo ak odmietnu, postihne ich trest oveľa ostrejší,   než bol priestupok.
    </tei:p>
    <tei:p>
     A hoci by daktorý z nich aj ináč konal, predsa len ho zarátajú   medzi ostatných. Okrem toho je zbytočné sedliakov trestať a nútiť do   roboty, lebo mnohí majú už v náture, že kde len môžu, odťahujú sa od   roboty na panskom, a keď ju aj odbavujú, robotujú s nechuťou — nuž a   čo sa robí s nechuťou, to sa neveľmi darí. Ak však o tom trochu   pouvažujeme, vznikne otázka: Čo to zapríčinilo? Kde sa v nich nabrala   taká nevraživosť proti robote na panskom? Kto to spôsobil? Podľa   pravdy nikto iný ako zemepánova ukrutnosť. Veď určite im nechýba onen   ľudský mrav a cit, podľa ktorého sa treba dobrom odslúžiť tým, čo s   nami zachádzajú milosrdne a preukazujú nám dobro — hoci potom   zabúdajú na iné prikázanie božie, ktoré prikazuje, aby sme poslúchali   aj zlostné a nespravodlivé vrchnosti. No túto zábudlivosť či   nedbanlivosť voči prikázaniu treba prirátať samým zemepánom, ako som   už povedal.
    </tei:p>
    <tei:p>
     So sedliakmi nech sa teda zaobchádza takým spôsobom, ktorý spočíva   v miernosti, milosrdenstve, spravodlivosti a iných múdrych cnostiach,   ktorý dovoľuje rozkázať iba toľko, koľko je vykonať možné, ktorý   nažíva v priateľstve s drúkmi ako pohoničmi hoviad, azda okrem   najkrajnejšej nevyhnutnosti, keď už nepomáhajú nijaké inakšie   prostriedky — lež aj vtedy natoľko mierne a ohľaduplne, aby miesto   napravenia veci nenastalo zhoršenie.
    </tei:p>
    <tei:p>
     Prijať a osvojiť si túto radu odporúča panujúcim aj skutočnosť, že   zo sedliaka žijeme všetci. Nech vezmeme do úvahy hocktorý občiansky   stav — a môže sa nám zdať, že sám si vyrába na seba i svoje   živobytie, ba namáha sa väčšmi než mnohí sedliaci, pozornejší pohľad   na vec však ukazuje, že základ všetkého vychádza z rúk sedliakov.
    </tei:p>
    <tei:p>
     Nuž čo môže vzísť z toho, ak budú sedliakov sužovať, kadejako   prenasledovať, zvyšovať im všetky ťarchy nad ich sily, a najmä   znemožňovať ich, aby sa venovali svojim povinnostiam?! Veľmi   príznačná je pravda onoho príslovia: Ak sedliak pevne stojí na oboch   nohách, pevne stoja i všetci ostatní; keď však sedliak začína   pokrivkávať, krívajú aj všetci ostatní. Teda aby bol základ istý a   stály, stále nech sa mierne zaobchádza so sedliakmi.
    </tei:p>
    <tei:p>
     Akú mieru použiť pri uvaľovaní povinností na sedliaka? Veľa by som   musel o tom vravieť, kým by som to patrične vysvetlil, čo však nie je   ani mojím úmyslom. Ja karhám iba chyby, o nápravu nech sa postarajú   iní. Mimochodom, nech sa páni zrieknu zbytočnej nádhery a spomínaná   chyba sa nielen zmierni, ale i celkom odstráni.“
    </tei:p>
   </tei:div>
   <tei:div type="chapter">
    <tei:head>
     #K#Sprievodca oboznamuje Reného so   životom šľachty#-K#
    </tei:head>
    <tei:p>
     Predovšetkým si všimnime, — pokračoval sprievodca našich   cestujúcich, „nesmierne sumy peňazí, ktoré vynakladajú mnohí páni na   svoje rúcha. Koľko stoja len samy manželkine šaty, pokrývky hlavy,   plášte, čipkové sukne a všetko ostatné, čo nemá vo vlastnom   materinskom jazyku ani mena! Len čo sa zjaví dajaká módna čabraka,   ihneď ju musia mať i dámy a slečny tejto krajiny, no keďže tuná nieto   takých majstrov a aby to bolo čím drahšie, treba veci obstarať   odtiaľ, kde ich vymysleli. Keď muž na konci roka počtuje, až zhíkne,   koľko vydal za takéto ženine zdrapy — priam ako Sisigambe, ktorá len   za svoje črievice dala celé mesto. Ale ani muži nie sú skromnejší.   Pán sa hanbí ukázať v obleku, ktorý by nebol z holandského súkna,   hoci často i označenie býva klamlivé a namiesto holandskej alebo inej   cudzozemskej látky kúpi a derie súkno utkané zo svojej vlastnej vlny.   Podobne i za domáce kožky, ktorými má olemovaný alebo podšitý odev,   platieva ako za drahocenné kožušiny z cudzích krajín. A stačí, že ich   sám pokladá za také, pretože sú mu hneď milšie, vzácnejšie a   trvanlivejšie, akoby boli nebodaj zo salamandra. Strieborné a zlaté   gomby musia z hrudy drahého kovu majstri gombári upliesť, aby sa čím   skôr rozsypali a roztriasli po zemi. Kované alebo liate gomby, aké   nosievali a potomkom zanechávali predkovia, pristanú teraz už len   gavalierom, ako sú mäsiari a Cigáni. Netreba spomenúť iné daromnice,   ktoré veľa stoja — lebo niekto navešia na seba často aj celé panstvo   — rýchlo berú skazu a tunajším krajanom ani nesvedčia. Spytujem sa   iba, z čoho hradia všetky tieto útraty?
    </tei:p>
    <tei:p>
     Po druhé, všimnime si ich stoly, jedlá i nápoje na nich. Kedysi   bola na celom svete taká obyčaj, že okolo hrncov sa zvŕtali len ženy,   ako útlejšie stvorenia nesúce na tvrdšiu robotu. V dnešných časiech   sa to zachováva iba u sedliakov, u iných stavov, kde sa cítia čo len   trochu zámožnejší, opášu si zástery mužskí a ako znak svojho   rytierskeho stavu ukazujú varechu, hoci ani nevaria. Ako-tak by ešte   zbavilo, keby si títo páni vybrali do svojich kuchýň tunajších   rodákov a dávali si pripravovať len jedlá, na ktoré im bruchá   privykli od dávnych dáven — ale to nie! Musia to byť cudzinci,   vyprobovaní pri cudzozemských kastróloch. A takíto sú preto lepší, že   si žiadajú vyšší plat — lebo kto za svoju prácu pýta menej, ten si   svoju robotu menej cení. Priliehavé sú slová o cudzozemských   kuchároch a tunajších rodákoch:
    </tei:p>
    <tei:p>
     #POEZIA#
    </tei:p>
    <tei:p>
     #I#Tých, čo ľudí jedom kŕmia a či napájajú,#-I#
    </tei:p>
    <tei:p>
     #I#trescú všade podľa práva smrťou, ktorej sú hodní.#-I#
    </tei:p>
    <tei:p>
     #I#No z toho trestu sú vyňatí aj za týchto dní#-I#
    </tei:p>
    <tei:p>
     #I#francúzski kuchári.#-I#
    </tei:p>
    <tei:p>
     #I#A preto už vari#-I#
    </tei:p>
    <tei:p>
     #I#ani Slováci to za hriech nepokladajú.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Nechcem sa tu nijako rozširovať o fruštikoch a či „ranných   kúskoch“, ako ich nazývajú Nemci, keď mnohí páni a panie, často ešte   v posteli pod perinou, pijú najprv z ktovieakých a bohviekde   nazbieraných zelín čaj, nato vstanú, oblečú si ohriate košele a   strebú kávu alebo čokoládu. No a potom až do poludnia podchvíľou si   upíjajú alebo zahryzujú všelijaké posilňujúce i mdloby zaháňajúce   drahé šťavy a „kúsky“. Netreba vari podrobnejšie spomínať všetko   ostatné, čo za popoludnie pri ustavičnom posedávaní do seba hádžu a   lejú až do večera. Nuž nevravme tu viac o týchto zbytočných — okrem   daktorých príležitostí — no veľmi nákladných, ba zdraviu tohto   neveľmi pracujúceho urodzeného stavu často škodlivých pokrmoch a   nápojoch, a všimnime si od začiatku sám obed. Koľko stojí len taká   polievka?!
    </tei:p>
    <tei:p>
     Kedysi polievku nepredkladali osobitne na mise, nebývala zvláštnym   jedlom, iba riedkym prípravkom, ktorým sa polievali iné pokrmy. Stade   má i svoje meno. Teraz namiesto nej — aby boli čím väčšie útraty —   chystajú všelijaké inakšie prípravky, sósy a polievka sa stala v   poradí pokrmov prvým jedlom. Ale nech už je akokoľvek s jej   starodávnym menom a použitím, či teraz vari menej stojí ako osobitný   pokrm?
    </tei:p>
    <tei:p>
     Na jej prípravu padnú celé teľce, barany, celé morky, husi,   kačice, sliepky a rozličné hodnotnejšie vtáctvo. Všetko sa najprv   trochu povarí, potom v mažiaroch tlčie, čím sa z mäsa vytlačí šťava a   tento zaft zmiešajú so všelijakými talianskymi, cudzozemskými   koreninami, čo tvorí polievku. Šťavy zbavené mäso vyhodia psom, lebo   už rozhodne nijako nevyhovuje panskej chuti.
    </tei:p>
    <tei:p>
     Poznáme rozličné sorty polievok. Niektoré druhy majú meno podľa   základného materiálu: tak je polievka teľacia, slepačia, račia,   husia, kapúnia atď. Iné dostali meno podľa prísad a dovážaných   korenín. Poznáme polievku zápražkovú alebo čistú, bielu, čiernu a   kadejakých iných farieb. No všetky sa dostávajú na stôl pod   všeobecným menom „polievka“, ale nie iba jeden druh, lež prinesú ich   viacero, aby sa ulahodilo chuti každého… Toľko o polievke ako prvom   jedle.
    </tei:p>
    <tei:p>
     Potom príde na stôl hovädzina, ktorú možno nazvať prirodzeným   pokrmom našich predkov. Na stoloch poprednejších občanov zjavujú sa   pred hovädzinou šišky z ľahšieho cesta, klobásky a jaterničky spolu s   horčicou, aby sa žalúdok pomaly pripravil na ťažšie jedlá.
    </tei:p>
    <tei:p>
     U všetkých národov s hovädzinou predkladajú strukoviny alebo   zeleninu. Starému pokoleniu stačilo z toho jedno, našim dedom   najmilšia bola kapusta. Terajším bruchám najväčšmi lahodí taliansky   kel, kaleráb, špenát a podobná zelenina, ale nie so slaninou a   rozmanito pripravenou bravčovinou, pretože už samo meno tohto pokrmu   sa prieči ľudskej náture, lež s bažantmi a podobnými drahými   lahôdkami.
    </tei:p>
    <tei:p>
     Kto chce hostí sklamať, po tomto treťom jedle predkladá hneď   pečienky a až nato znovu kadejaké inakšie pokrmy — čo dávajú iní   predtým — napríklad všelijaké a rozmanité zápravky, takzvané   eingemachty. Až tu sa poturbuje a potrápi — ako pri ničom inom —   kuchárov um. Nieto takého jazyka, ktorý by vládal všetko dostatočne   vyrátať. Čo sa len vyliahlo na zemi či vo vzduchu alebo vo vode, čo   len vďaka trpezlivej opatere vyrástlo doma krotké alebo v horách   divé, všetky štvornohé, lietajúce a plazivé tvory, a vôbec z čoho len   kto kedy okúsil z núdze či od voľnosti — všetko tu musí byť naraz na   stole v teplých alebo studených paštétach, na sladko či kyslo   zmiešané i zvarené so všelijakými artičokmi, špargľami, šafranom,   muškátovými kvetmi, hrozienkami, kadejakými jadrami a pomarančmi.
    </tei:p>
    <tei:p>
     Po zápravách prichádzajú v rovnakom množstve pečienky priam s   celými šalátovými záhradkami a brabantskými alebo korfuskými olejmi.   Za pečienkami sa sypú slané tyčinky a všelijaké iné pochúťky, ale v   takom poradí, že ak ťa stolujúci nemajú pokladať za neokresanca,   musíš čakať, kým nezačne jesť dakto skúsenejší, lebo ináč veľmi ľahko   by si siahol za tým, čo treba schrúmať naposledy, a tak by si mohol   utŕžiť veľkú hanbu ako nemóresník.
    </tei:p>
    <tei:p>
     Pochúťok musí byť toľko, koľko bolo všetkých ostatných jedál, a tu   sa pozornosťou i dômyslom preukazuje kuchár spoločne so záhradníkom.   Kuchárovou povinnosťou je priniesť ešte torty a sladké mandľové   koláče, k tomu dajakú čokoládovú, pomarančovú alebo inakšiu husteninu   na ochladenie žalúdkov. Ostatné, či už zeleninu alebo ovocie, má na   starosti záhradník.
    </tei:p>
    <tei:p>
     A záhradník si môže škrabať hlavu, koľko len chce, že mu mráz   spálil a zničil azda jahody, figy, mladé kávové plody, to nie je   nijaká múdra výhovorka. Lebo predložiť hosťom také ovocie, akého je   hocikoľko prezretého a zhniličkaného už aj v sadoch po vŕškoch, to   nie je nijaké umenie. Veď načo je potom záhradník? Jeho povinnosťou   je teda starať sa o to, aby rastliny a stromy boli zelené i rodili aj   v inom čase, než je tu zvykom. Preto má mispéty čiže pareniská a   kláshausy čiže skleníky tak zbudované, aby za najtuhšej zimy — keď je   v prírode všetko pokryté snehom až po pás, keď vrždí pod bôtami ako   nenamastený voz — u neho všetko prekrásne kvitlo a smialo sa sivým   stromom i bylinám vonku. Na to je palivové drevo, aby v spomínaných   skleníkoch ustavične horelo. A keby sa tým nedosiahol žiadaný   výsledok, dá sa pod korene stromov nehasené vápno, aby svojím   pálčivým kvasením povzbudilo ratolesti do kvetu, kvet pozaväzovalo do   plodu a ovocie sfarbilo i naplnilo slanou príchuťou.
    </tei:p>
    <tei:p>
     Keď treba toho toľko vravieť o cudzích jedlách, čo potom o   nápojoch?! Celý svet chváli tunajšie vína, no tu sú proti mienke   celého sveta a nesúhlasia s touto chválou. Prejavujú nespokojnosť so   svojou úrodou hrozna, upierajú pohľad na cudzie viničné hory a iba   stade dúfajú dostať dobré kvapky, ktoré vyhovejú ich vznešenej chuti   a poslúžia ich zdraviu. Kupujú teda víno z Dubrovníka, Palerma,   dakedy aj z Maroka i Cypru. Lež ako pokladajú domáce súkno za   cudzozemské, podobne je to aj s vínom… Obchodník ho len premenuje a   tak urodí sa až u neho v tých viniciach, podľa ktorých meno dostalo…   O čokoláde a káve som sa už zmienil. Treba k nim prirátať ešte   všelijaké domáce i z cudziny podovážané pálenky, ktoré pijú hostia   naposledy, aby ľahšie strávili pokrmy. Či to neznamená prilievať olej   na oheň najmä v oblasti takéhoto podnebia, kde ľudia beztak horia?…   Ale nech už je to čo ako s neduživosťami a kadejakými chorobami,   ktoré pochádzajú z týchto hostín, ja sa spytujem iba na jedno: Aké   veľké útraty predstavuje toto všetko a kto ich vlastne platí, či nie   sedliacke mozole?“
    </tei:p>
    <tei:p>
     „Nech si teda,“ ozval sa René, „všetko všimne najvyššia vrchnosť a   proti týmto ázijským, milétskym, sibaridským, tarentským, proti   takýmto sardanapalským, xerxovským, tiberiovským, vitelliovským,   heliogaballovským a galienovským hostinám obnoví na všeobecné dobro   archijský, fannijský, didijský, acinijský a korneliovský zákaz.“
    </tei:p>
    <tei:p>
     „Nemožno nespomenúť ani hry o peniaze,“ pokračoval v reči   sprievodca, „ktoré sa horlivo usporadujú každý deň a nieto z nich   nijakého úžitku, aj keď sa vše na dakoho usmeje šťastie, lebo ľahko   nadobudnutý majetok ľahko sa i minie a rozkotúľa; ak zasa padajú zle   kocky alebo ide dobrá karta, samé oko, vtedy vidíme, ako sa márni   nadobudnuté. Ak sa nechceme zdržať pri hrách — lebo je jasné, že vždy   niekomu škodia — povšimnime si zbytočné náklady, ktoré sa vyhadzujú   na všelijaké honosné stavby, napríklad hrady, zámky, kaštiele,   vidiecke a mestské sídla. Všimnime si rozmanité paloty, jarné, letné,   jesenné i zimné teremy a ich dlažbu, výzdobu, hodvábne, striebrom,   zlatom vyšívané tapety — v ktorých majú mäkušké hniezda pavúky, mole   i ploštice. Pozrime na apellovské maľby aj tých najnehanebnejších   výjavov, na všelijaké kasne, truhly, poháriky z ebenu alebo inakšieho   murínskeho dreva, na krištáľové poháre, na misy, taniere zasa   holandskej výroby a dajme si otázku: Skade má šľachta na to   všetko?
    </tei:p>
    <tei:p>
     Napokon si všimnime velikánske množstvo panského služobníctva,   ktoré žije priamo v sídle a panstvu hneď poruke, i ktoré spravuje   poddaných vonku na vidieckych majetkoch. A z tejto druhej skupiny   koľko je šafárov, dôchodných, kasnárov, úradníkov, prefektov či   najvyšších direktorov panstva a ozajstných námestníkov svojich   pánov?! Ako sa líšia v označení, tak sú rozdielne aj ich honory a   platy, ktoré dostávajú, no jeden jediný vystačil by na to všetko, čo   ináč vybavujú všetci spomenutí. Ako by to mohol zvládnuť jeden   jedinký? Ak by zemepáni nesceľovali polia do veľkostatkov a nezrábali   ich, ale všetko podelili poddaným a potom brali od nich poplatky či   už v dorobenom zboží a iných plodinách alebo v peniazoch. Potom by aj   polia lepšie vyzerali, lebo sedliak usilovnejšie dorába i poplatky   vyrovnáva zo svojej zeme než z takej, ktorú pokladá za panský   majetok, ako sa už spomenulo… Veru zriedkakedy pošibne na panskej   roli svoju lichvu.
    </tei:p>
    <tei:p>
     Domajšieho služobníctva, mužov i žien, býva ešte viacej. Totiž   pani má vlastných, iných zasa pán, svojich i mladý pán a panenky,   okrem týchto majú všetci spoločných sluhov.
    </tei:p>
    <tei:p>
     Pani musí mať predovšetkým dievčinu, ktorá usporaduje svetlice a   izby, upravuje postele, zaplnené až do povaly perinami z labutieho   peria a poukladané zvláštnym spôsobom — toto je komorná čiže   frajcimerka. Druhá, ktorá vie zakladať najnovšie pokrývky hlavy —   čepce už zanikli aj so svojím názvom — a širáky, paniu oblieka,   pričom jej tak skladá rúcho, aby na ňom pôvabne stál i ten naj   drobnejší faldík. Tretia jej upravuje vlasy do formy všelijakých   veží, gotických končitých i tupých, do podoby vrchov a kopcov, z   účesu vykumštuje hotovú kvetinovú záhradu a natiera ho voňavým lojom.   Niekedy si musí podložiť stolec, ak chce dosiahnuť na svoju stavbu.   Štvrtá pobehuje okolo panej, rozladenej pre zostarnutý výzor svojej   tváre, nuž najprv jej zatiera a vyrovnáva akýmsi riedkym cestom   všetky jarky na čele i lícach. Keď cesto uschne, šuchá ho kvôli lesku   obličaja hladidlom, a to z celej sily, hoci by to paniu aj bolelo.   Veď veľkomožná pani vtedy vďačne vytrpí aj väčšiu bolesť.
    </tei:p>
    <tei:p>
     Po vyhladení tváre, keď sa už v nej možno vidieť ako v zrkadle,   dodá každej časti patričnú farbu. Ak v ten deň chce pani predstierať   veselosť, namaľuje na jej líca červenobiele ružičky, no ak sa mieni   ukázať smutná, namaľuje ich na bledo. Lež nie je to ešte všetko, lebo   ak má vpadnuté líca, uvedená krása je nanič — bystrému oku pripadala   by pani ako maškara. V takom prípade vyplnia sa obe líca malými   mäkkými hubkami, ktoré prepadliny vydujú a tvári dodajú plnosť. Až   vtedy celá tvár zmladne a namiesto starej, škaredej babizne sa zjaví   nedávno vydatá mladica. No aj tak bystrejší pohľad odhalí fígeľ a   pravdivo sa dá povedať:
    </tei:p>
    <tei:p>
     #POEZIA#
    </tei:p>
    <tei:p>
     #I#Darmo si ty hladíš, líčil, farbíš líca,#-I#
    </tei:p>
    <tei:p>
     #I#predsa budeš vyzerať vždy jak stará trlica.#-I#
    </tei:p>
    <tei:p>
     #-POEZIA#
    </tei:p>
    <tei:p>
     Táto dievčina si zasluhuje veľa, lebo sa vždycky poriadne zapotí a   tak vie zmeniť prirodzenú podobu, že kováčske okuje pretápa na zlato.   Lež čo povedať o tej, ktorá je odsúdená k paniným črieviciam? Akiste   nie je to posledná vec. Veď ak sa pani veľkomožná dakde potkne,   určite sa to nepripíše na konto úzkej obuvi, v ktorej stŕpla noha,   ani rífovým šteklom — podpätkom, ani čomusi inému, ale určite vina   padne na služobnicu, že panej zle obula črievice.
    </tei:p>
    <tei:p>
     Okrem týchto piatich dievčín mávajú panie ešte viacero ženskej   obsluhy, a to na drobnejšie i dôležitejšie a dôvernejšie služby.   Taktiež im posluhujú mužskí, ak nie viacerí, tak najmenej dvaja-traja   lokaji, ktorí popri iných svojich povinnostiach nosia za paniami   vejár — hoci nie je teplo, parazól — hoci slnko nesvieti, pár ihlíc a   vrecúško s potrebami na pletenie — hoci sa v tom nevyzná každá.
    </tei:p>
    <tei:p>
     Páni sú trochu skromnejší a nemávajú také húfy obsluhy, no predsa   aj im slúžia niekoľkí v osobitných funkciách, napríklad komorník,   pedinter, pisár, barbier a iní.
    </tei:p>
    <tei:p>
     O mladých pánov a panenky, pokým ležia v kolíske, stará sa   predovšetkým dojka. Lebo pani by sa znevážila i uškodilo by jej, keby   svoje dietky nadájala vlastnými prsníkmi. Znevážila by sa preto, že   iba hovädá a ľudská spodina, sedliačky kŕmia svoje mláďatá vlastným   mliekom. Uškodilo by jej, pretože tak by stratila veľa síl a najmä   krásy. Dojke pomáha pestúnka, ktorá vše cez týždeň ukáže dieťa   urodzenej matke a urodzenému otcovi. Tieto dve dopĺňa ešte tretia   ženská, ktorá sa rozumie správnemu vývinu tela, aby decko v plienkach   nerástlo dajako krivo.
    </tei:p>
    <tei:p>
     Keď už páňatká šťastlivo prežili toľko dní, že sa im rozväzuje   jazýček a vládzu aj samy sedkať a trochu cupkať, vtedy sa nimi   začínajú zapodievať vychovávateľky a vychovávatelia. Niektorí im   ustavične vysvetľujú, čo s nohami, rukami, ako držať hlavu i driek   pri stole, do ktorých prstov chytiť lyžicu, do ktorých nôž a   vidličku, aké kúsky klásť do úst, ako privítať návštevu príbuzných a   známych, koľko ráz sa komu pokloniť, ako vyjadrovať očami náklonnosť   srdca, kedy mlčať a kedy vravieť. Iní zas ich učia cudzím rečiam,   všade chodia s nimi a za nimi, aby sa dakde nezamiešali medzi miestne   deti a jazyk rodiska zle nevplýval na ich vyučovanie. Potom sú to   učitelia spevu a hudby, ktorých povinnosťou je naučiť deti notám a   zachovávať pauzy. Nuž či nemajú takto mladí páni a panenky dosť   práce?… Až priveľa, toľko, že si mnohí nenájdu ani chvíľku času na   modlenie a mnohí sa veru nevedia dlho ani modliť, hoci v tom veku nie   je to vec mimoriadne ťažká alebo zrovna prepotrebná, pretože sú ešte   nevinné. S dušou súvisiace náležitosti sa každý s pribúdaním rokov   veľmi ľahko naučí aj sám.
    </tei:p>
    <tei:p>
     Okrem tohto osobitného služobníctva je ešte viacero sluhov, ktorí   majú všeobecnejšie povinnosti a užitoční sú všetkým, napríklad   kočiši, fulajtári, hajdúsi, husári, posli, pecúchovia a kuchári.   Muzikanti večer pánom, ukladajúcim sa na odpočinok, tíško privolávajú   príjemné sny, ráno pri ich vstávaní vyhrávajú zasa veselšie, aby im   dobrú vôľu nepokazilo nič také, čo by im mohlo znepríjemniť potom   celý deň. Jesto ešte mnoho iných služobníkov, ale hovoriť o nich a   vyratúvať ich ma už zunovalo.
    </tei:p>
    <tei:p>
     Nepochybne poznáte všetok bontón celého tohto sveta, všimli ste si   ho akiste aj inde, ja som vám rozkladal o ňom tak podrobne iba preto,   aby ste videli, že spomenutá márnotratnosť dostala sa z cudzích   krajov už aj k nám. Kým tu bohumilá jednoduchosť nenašla zaľúbenie v   spomínaných bláznivostiach, sídlilo v každej chalupe i v každom dome   všestranné šťastie. No len čo sa ľudia začali zbavovať starej — ako   to nazývali — neokrôchanosti a obliekli si nové mravy, hneď v tej   chvíli začala v každom kúte nespokojná psota nielen skučať, lež   hlasne vrešťať. Najprv sa vyprázdnili mešce, potom truhly a skrine,   po nich humná, stodoly, až sa naostatok začalo vypožičiavať a na   väčšiu záruku pôžičky zakladať šíre nivy, majere, ba často aj celé   panstvá. Čo je však najčudnejšie — z tejto ľahkomyseľnosti urobili   ešte cnosť, ktorá prešla do príslovia: Nestatočný je to pán, čo nemá   dlhy. Táto cnosť však neskôr stratí všetok kredit a páni sa neraz   stávajú žobrákmi.
    </tei:p>
    <tei:p>
     Ľahko si predstaviť, že takéto nešťastie najväčšmi doľahne na   poddaného sedliaka. Lebo keď zemepáni viac trovia, viacej požadujú od   sedliaka, čoraz väčšmi ho sužujú a zdierajú. Ak by žiadali menej,   menej by ho zdierali a sužovali. Nuž a menej by od neho vyžadovali,   keby znížili svoje ničomné, ba časnému a raz večnému šťastiu škodlivé   náklady; keby položili medze svojej ohavnej túžbe po nádhere a   potupnej okázalosti.
    </tei:p>
    <tei:p>
     A toto je spôsob i prostriedok, akým sa môže uľahčiť biednemu   sedliakovi bremeno a pomôcť aj zemanom a šľachticom z veľkej často   psoty. Nech teda upustia od cudzozemského prepychu, nech sa uskromnia   iba s nevyhnutne potrebným počtom služobníctva, nech sa uspokoja s   doma dorobeným a požehnaným pokrmom i nápojom, a aj tie nech užívajú   tak, žeby dlhšie žili — nech tak jedia a pijú, aby dĺž jedli a pili.   Nech im postačí skromné, doma, vo vlastnej krajine a z tunajších   prostriedkov ušité rúcho, nech sa uspokoja skromným a jednoduchým   príbytkom. Naši predkovia nerobili takéto útraty a či utrpela ich   sláva? Neboli azda statoční zemania? Veru boli, a to veľmi slávni,   bohatí a mocní!“
    </tei:p>
    <tei:p>
     „Spomenutý spôsob,“ povedal Van Stiphout, „ako by sa dalo   poddanstvu pomôcť, je dobrý, aj keď ho nemožno pokladať za   najhlavnejší. Ak páni nenarobia zbytočné útraty, vtedy bude dobre aj   im aj poddaným; ak ich budú robiť aj ďalej, časom sa obaja dostanú do   veľkej biedy… Páni však vravia, že ak by sa zriekli svojich   doterajších zvykov, najmä rúcha, stratil by sa očividný rozdiel medzi   nimi a urodzenosťou nižšími, ba i niektorými neurodzenými obyvateľmi,   pretože kto z nich vládze väčším grošom, ihneď napodobňuje i   najväčších magnátov, najmä ženy a dcéry kupcov šatia sa ako dajaké   barónky alebo grófky… Takáto výhovorka je veru planá, lebo ak teraz   nižšie stavy napodobňujú pánov v márnotratnosti, azda by ich potom   napodobňovali aj v skromnosti. Ak nie, čože ich to trápi? Aj teraz   dbajú na to málo. Nuž nech teda požiadajú vladára, aby zo svojej   nepochybne najvyššej moci určil, aké rúcho môže a má nosiť každý   stav, a vtedy sa zďaleka rozozná, koho treba osloviť ,osvietený’,   koho ,veľkomožný’ alebo iba ,vaša milosť’, komu sa má vykať a komu   len tykať.“
    </tei:p>
    <tei:p>
     „A vari onen,“ opýtal sa René, „onen ukrutník patril medzi tých,   čo skynožil a pomárnil všetok svoj majetok, keď vyzeral tak   veľkopansky? Ja z celej tejto reči neviem pochopiť príčinu, pre ktorú   by sme ho nemohli obžalovať na súde.“
    </tei:p>
    <tei:p>
     „Ty už len nemôžeš zabudnúť na tamtú bitku,“ odvetil sprievodca.   „Podľa pravdy mohli by sme ho i my zažalovať na súde. Lebo aj keď   zemana nesmie nik udrieť, ani na neho siahnuť — iba ak v prípade   nejakej skutočne veľkej neprávosti, lež aj vtedy, len keby mienil z   kraja zutekať, aby ho potom nemohli dolapiť — no ani tak nemôže byť   nijaký zeman takým samovládcom, žeby mohol svojvoľne a slobodne   páchať krivdy na svojich poddaných proti všetkým právam; to teda nie!   Za krivdu ho možno obžalovať a musí za ňu platiť peňažitú pokutu, ak   sa krivda zistí a odsúdi. No práve to je tá najťažšia vec: dokázať   zemanovi, že spáchal krivdu, najmä na svojom sedliakovi! Museli by   sme sa dlho súdiť, sám boh vie, kedy by sa proces skončil, a veru   neviem, či by sa nám zbitý sedliak zaň poďakoval.
    </tei:p>
    <tei:p>
     Neviem, či sa ten zeman dostal do takej chudoby, akú nasvedčoval   jeho odev, pre márnenie a nemierne trovenie. Pretože sú aj iné   príčiny, pre ktoré upadajú zemania do psoty.
    </tei:p>
    <tei:p>
     #POEZIA#
    </tei:p>
    <tei:p>
     #I#Časom i kráľovstvo — ak nemá jeden trón#-I#
    </tei:p>
    <tei:p>
     #I#— upadne, zoslabne, až zhynie napokon.#-I#
    </tei:p>
    <tei:p>
     #I#Aký div, že s menším panstvom je nedobre#-I#
    </tei:p>
    <tei:p>
     #I#po rozdelení a zeman potom žobre?#-I#
    </tei:p>
    <tei:p>
     #-POEZIA#
    </tei:p>
    <tei:p>
     Lebo tuná sa neberie ohľad na chvályhodné právo prvorodenstva,   ktoré sa zaužívalo v iných krajinách a uplatňujú ho tam v prospech   osobného aj všeobecného dobra, pričom prvorodený syn dedí všetky   majetky vcelku a mladších súrodencov vypláca peniazmi. V tejto   krajine si však celé dedičstvo po otcovi rozdelia všetky deti   rovnako, každé dostane patričnú časť z hotovej pozostalosti doma, z   poľa i poddaných.
    </tei:p>
    <tei:p>
     Či je už v obyčaji, že sa iba vnukmi začína trhať panstvo na toľko   častí? Napríklad dedo mal troch synov a každý z nich zasa troch   vlastných synov, pri dedení títo vnuci si všetok majetok rozdelia na   deväť častí. Povedzme, že synovia nič nepopustia zo spôsobov, akými   žil otec, a že si ponechávajú ten istý stôl, to isté služobníctvo,   ktorému bol pánom i on, keď mu ešte patrilo všetko to, čo sa teraz   dostalo do ich moci. Nuž čo tam zapríčiní, že tak rýchlo   schudobnejú?! Treba však dodať, že zväčša chcú deti otca ešte   prevýšiť vo všetkom pohodlí. Čo potom? Ako dlho im vydrží majetok, ku   ktorému sa dostali?… Teda sú dve príčiny, dva spôsoby, ako sa dostáva   zemianstvo do tvŕdze… Napokon treba pripomenúť aj to, že v tejto   krajine musia mnohí skutoční zemania sedliačiť, a je veľa takých   zemanov, ktorí by pri osievaní prepadli cez riečicu. To preto, že   mnohí najmä za občianskych vojen kadejako potratili svoje armales —   výsadné listiny a iní si ich zasa všelijakými spôsobmi nadobudli.   Okrem toho našiel sa aj iný prostriedok, ktorým sedliaci získali   zemianstvo.“
    </tei:p>
    <tei:p>
     Sprievodca už chvíľu mlčal, keď sa na koreň každej veci zvedavý   René spýtal:
    </tei:p>
    <tei:p>
     „A s tým chudákom, čo zabil vo svojej kapuste panského zajaca,   naložia milosrdne? Čo je to aký do neba volajúci priestupok?“
    </tei:p>
    <tei:p>
     „Nuž to je taký priestupok,“ odpovedal sprievodca, „že znivočil   slobodného zvera, aby viacej nerobil škodu. Ak by si ho nebol všímal,   bol by dokvitol aj druhý a tretí raz a naučil so sebou chodiť i   ostatné zajace, a tak by bol tento sedliak veľmi ľahko prišiel o   svoju najzákladnejšiu obživu, pri ktorej sa veru poriadne narobil,   keď ju okopával a za veľkého sucha musel polievať. Ak som vravel   ,slobodného’ zajaca, jasne z toho vyplýva, že mu nič nebránilo vojsť   do sedliakovej kapustnice, voľne mohol zabehnúť nielen ta, lež aj   inam, ďalej, až von z panského chotára. A nad takým kto môže   uplatňovať svoje právo a bezvýhradnú moc?! Iné by bolo, ak by onen   zajac žil v oplotenej záhrade alebo nejakom ohradenom zverníku pod   jágrovou opaterou. Nuž ta vojsť bolo by priestupkom a   trestuhodné.
    </tei:p>
    <tei:p>
     Pokiaľ ide o zverníky, dovolil by som si dať osožnejšiu náradu   panstvám, aby na tých širokých, často veľkým horám sa rovnajúcich   remízach miesto zajacov a podobnej zveriny, najmä bažantov, chovali   rohatú raticovú zver, ktorá je taká vzácna i v ďalekých krajinách.   Nech sa to veľké množstvo vaječných žĺtkov, srdcia i pečene z   vnútorností hoviad, aj krúpky a rozmanité zrno, ktoré by čistejšie   nepovyberala ani myš a ktorého množstvo meríc zmárni také vtáctvo,   nech sa za to obstará raž alebo žito a sa zaseje do bažantníc — ak by   tam pasienok chceli zmeniť radšej na pole. Keď sa potom úroda zožne a   predá, nech si panstvá spočtujú, čo je menej nákladné a čo prináša   väčší úžitok… Toto však iba len tak stručne a mimochodom.
    </tei:p>
    <tei:p>
     Teraz o treste onoho sedliaka: Dlhší čas posedí si dakde pod   zemou, doma ostane mu robota zanedbaná — žena s deťmi si neporadia —   a šťastlivý bude, ak ho len raz hovadsky stlčú.“
    </tei:p>
    <tei:p>
     Až vtedy skončil sprievodca svoje vysvetľovanie, medzitým slnko   spočinulo za vrchmi, hory stmaveli, začalo sa zmrákať a už za čírej   tmy prišli do evanjelickej čiže kacírskej dediny, ako sa tam potom   dozvedeli.
    </tei:p>
   </tei:div>
   <tei:div type="chapter">
    <tei:head>
     #K#René, Van Stiphout a ich   sprievodca nocujú u evanjelického biskupa#-K#
    </tei:head>
    <tei:p>
     Keď vošli do hostinca či skôr do krčmy, zazreli tam okolo dlhých   štokov sčasti stáť, sčasti sedieť veľa chlapov. Niektorí z nich už   prebrali mieru a predsa držali ešte v jednej ruke džbánky a   rozklátení na všetky strany plieskali si do voľných dlaní, spomínajúc   po každom plesnutí „parolu“. Začudoval sa René, keď ich počul, a   zdalo sa mu, že prišiel medzi Francúzov. Sprievodca to pobadal a so   smiechom povedal:
    </tei:p>
    <tei:p>
     „Vidíš, nedarmo Slovákov nazývajú aj Francúzmi, veď akej inakšej   reči je slovo parole, la parole, ak nie francúzskej? A pod týmto   výrazom rozumejú priam to isté, čo aj Francúzi. Teraz sa totiž o   niečo jednajú, pričom si trieskajú vospolok do dlaní a kričia: „Daj   parolu!“ Tým chcú vlastne povedať: Daj čestné, chlapské slovo; dodrž   slovo, sľub.“
    </tei:p>
    <tei:p>
     Jednajúci sa chlapi aj všetci ostatní si medzitým všimli   vchádzajúceho Van Stiphouta, Reného i sprievodcu a keď podľa ich   obleku postihli, akého sú vierovyznania, zvraštili tváre a doradu   začali mrmlať. Nuž vyšli z tejto izby, aby sa nestali na vlastnú   škodu príčinou pohoršenia, a opýtali sa hore-dole pobehujúceho   krčmára, či by im na nočný odpočinok neposkytol osobitnú pokojnú   svetlicu. Lež i ten pozrel na nich len o málo ľudskejšie a zúrivo   odpovedal, že okrem svojej a tamtej pre všetkých hostí spoločnej izby   nemá nič iné. Ak sú teda skutočnými pocestnými, prečo sa stránia   ostatných podobných ľudí, veď by ich mohli napríklad poučiť, keď sa   zrejme pokladajú za mravnejších a bohabojnejších.
    </tei:p>
    <tei:p>
     Zdesilo ich toto priateľské, úctivé privítanie a viacej sa už   neodvážili spýtať na nič. Vyšli von z nepohostinného hostinca i   začali sa radiť s kočišom, či by nemohli odísť inam, kde by našli   vhodnejší útulok. No kočiš vravel, že v noci je tu nebezpečne   cestovať a hodne ďaleko je i najbližšia dedina, kde žijú obyvatelia   podobného náboženstva, čo ho nijako nepovzbudzovalo na cestu.
    </tei:p>
    <tei:p>
     Keď tam tak stáli a rozmýšľali, čo si teraz počať, René zbadal na   ktoromsi dome uprostred obce rozožaté svetlo, ktoré síce nevychádzalo   z nejakého vyššieho stavania, než boli ostatné, ale jeho väčšie   sklené obloky naznačovali, že v ňom nebýva obyčajný gazda.
    </tei:p>
    <tei:p>
     „Poďme ta, hen,“ povedal a ukázal na dom, „azda nás už kyslejšie   neprivítajú, a keď aj, vyspíme sa pod plotom, aspoň skôr zbadáme, že   svitá.“
    </tei:p>
    <tei:p>
     „Dobre teda, môžeme skúsiť,“ súhlasil Van Stiphout, „ale citlivosť   nechajme za dverami. Čím väčšmi tam budú kúsavejší, tým menej to   vnímajme: trpezlivosťou vari dačo dosiahneme, iba že by našu   trpezlivosť pokladali za bezočivosť, grobianstvo a chceli by nás   vykúriť ožechmi. Vtedy hľadajme spásu v úteku a spoľahnime sa na   nohy.“
    </tei:p>
    <tei:p>
     Potom sa vydali za svetlom tamtých oblokov, celou cestou však   museli pri každom dome podstúpiť so psami hotovú vojnu. Keď ta došli,   spýtali sa v kuchyni dievky, kto a čo za pán tam býva a či by sa s   ním mohli pozhovárať. Dievka nevedela, s kým má česť, a dôstojne   odvetila, že je to dom osvieteného biskupa a jeho prívetivá nátura je   už raz taká, že sa vždy s každým úprimne a láskavo pozhovára. Nech   len idú smelo ďalej a bez okolkov predložia svoju žiadosť.
    </tei:p>
    <tei:p>
     Vošli teda do prvej svetlice a našli tam plno menších i väčších   detí, čo im natískalo domnienku, že sa dostali do židovskej školy.   Keď vstúpili dnuka, niektoré deti vybehli von, akoby boli zazreli   strašidlá, iné sa sypali do druhej izby a vrešťali na tatu i mamu. Za   týmito sa plachým krokom pobrali aj príchodiaci, lebo predpokladali,   že tam nájdu biskupa. Keď pristúpili k otvoreným dverám, zľakli sa,   že dnu horí, lež oheň ešte nevybĺkol plameňom, ale iba tlie — pretože   tam bolo od povaly až po zem plno dymu. No podľa vône čoskoro uhádli,   čo je to za kúr, a zbadali aj pec, z ktorej sa dymilo.
    </tei:p>
    <tei:p>
     Za stolom sedel muž, o ktorom ihneď na prvý pohľad usúdili, že   svoje telo v živote neveľmi mučil pôstmi, lebo pre ohromné brucho si   vari nikdy nevidel nohy, podhrdlie mu spadalo do polovice pŕs a   nielen lícami, lež celým telom vzbudzoval predstavu, ako každý deň s   náramnou chuťou hlce bravčovinu.
    </tei:p>
    <tei:p>
     Z úst mu trčala fajka-meršánka na dlhom drevenom pipasári s   kosteným hryzákom. Pukal z nej poredšie, ale o to tuhšie, takže   nielen ústa a nos, lež vari aj oči vyvrhovali veľké kúdoly dymu. A   stade vyplývala domnienka hostí o požiari a ohni. Pred ním po ľavici   ležala z ostrihanej hlavy zhodená parochňa, po pravej ruke stál   dvojpintový pohár plný piva, uprostred stola mal rozloženú   Melanchtonovu knihu a tváril sa, že usilovne hľadí do nej.
    </tei:p>
    <tei:p>
     Na druhom konci stola sedela žena v najlepšom veku, nebola chudá,   lež ani tučná, vykŕmená, ako bol osvietený pán biskup. Oči nemala ani   vpadnuté, ani vygúlené a bola príjemnej strednej postavy. V rukách   držala a pozorne čítala bibliu; možno chystali slovo božie na budúcu   kázeň.
    </tei:p>
    <tei:p>
     No keď Van Stiphout, René a ich sprievodca po zaklopaní vstúpili   dnu, vstala zo stoličky, milo sa im uklonila a ihneď vyšla von aj s   dietkami. Biskup však nevládal vstať, iba zo dva-tri razy pokývol   hlavou na privítanie hostí a bez rozmýšľania ich prosil, či úprimne   vyzval, aby si posadali a bez okolkov predniesli svoju žiadosť.
    </tei:p>
    <tei:p>
     Nato sprievodca našich cestujúcich veľmi zdvorilo začal   vysvetľovať, kto sú, kade a prečo cestujú, ako ich v tejto dedine   zastihla noc, a preto hľadali v obecnom hostinci dajakú izbu na   prenocovanie. No hostinský neprejavil ani štipku ochoty, pretože im   na ich žiadosť tak odpovedal, akoby ho boli hrubo urazili. Nuž   pokúsili sa hľadať nocľah v dedine a tak šťastlivo prišli do tohto   domu, kde ich už v pitvore nezaslúžene úctivo privítali, takže sa   opovážili ďalej pred jeho milosť a ponížene ho prosia o láskavosť,   žeby im ráčil dovoliť niekde vo svojom stánku prenocovať.
    </tei:p>
    <tei:p>
     „Vďačne,“ odvetil, „veľmi vďačne,“ a pochytil zo stola cengáč i   zacengal. Ihneď pribehli dvaja kapláni, nazývaní ináč aj togáti,   zaujali poslušnosť prejavujúcu pózu a čakali na rozkaz. Biskup sa   ozval svojím hrubým, akoby z desaťokovového sudiska vychádzajúcim   hlasom, pričom po každom slove oddychoval: „Jeden z vás,“ povedal,   „dá vymiesť, upratať tamtú (určil ktorú) svetlicu, ustlať postele,   nachystať vodu, uterák i všetko potrebné, a zostane tam doposledku,   kým nebude všetko hotové. Deti nech ta potom nepúšťa a svetlicu   zamkne. Druhý mi zaraz privedie hostinského!“
    </tei:p>
    <tei:p>
     Dopovedal, obaja kapláni sa hlboko poklonili a odišli za svojimi   povinnosťami. Ten druhý bol taký vrtký a chytrý, že pán biskup si   sotva stačil poriadne odfúknuť po vydanom rozkaze, a on už doviedol,   či dohnal hostinského.
    </tei:p>
    <tei:p>
     Hostinský si vonku zložil klobúk, ticho si odkašlal a nesmelo, iba   na prstoch — ako sa chodieva k takýmto pánom — celý ohúrený a   nastráchaný vošiel dnu. A prenikol ho ešte väčší strach, keď zazrel   Van Stiphouta, Reného a ich sprievodcu, lebo si domyslel, že ho   volajú akiste kvôli nim. Tak aj bolo, pretože pán biskup hneď začal s   výčitkami:
    </tei:p>
    <tei:p>
     „Ty netvor,“ vravel, „takto teda počúvaš a zachovávaš, ak vôbec   počúvaš, moje vyučovanie evanjelia každú stredu a sobotu? Pre koho   tam ja vlastne kričím z plných pľúc, namáham sa podaromnici, zdravie   si kazím a utrácam dni zo svojho života?… Či vám azda nedobre   vysvetľujem bibliu a náležite vás neučím katechizmus? Načo mávate   pred sebou otvorené biblie, vari len preto, aby ste hneď pozreli, či   hovorím správne, či hlásam pravdu a miesto Pavla nespomínam Havla? A   vari nekážem často aj o dobrých skutkoch? Či vás zrozumiteľne   neoboznamujem s učením zakladateľa našej viery? Koľko len kníh ja   musím každý boží deň popremŕvať kvôli vášmu blahu a duchovnému   dobru!
    </tei:p>
    <tei:p>
     Prečo si týmto statočným pocestným odoprel hospodu? Nemohol si   konať svoju povinosť s ohľadom na moju trojctihodnosť, na moje   pastorstvo, superintendentstvo a biskupstvo? Čo?… Nemáš komoru, do   ktorej si sa mohol na jednu noc preniesť aj so ženou a im prepustiť   svoju izbicu? Há?!… Tak ty gazduješ? Ak odpravíš takto každého, ako   zvládzeš povyplácať vianočné, kántrové a michalské porcie, porubovú   daň i árendu? Akože vyrovnáš aj mne, čo mi patrí? Či sa vám všetkým i   každému osobitne, keď niektorý prídete ku mne, dosť nenapripomínam,   ako zmierlivo sa máte s každým sporadovať? Čo? Há?!“
    </tei:p>
    <tei:p>
     „Pekná veru kázeň, pekné a prísne pokarhanie,“ pomyslel si René.   Biskup vravel všetko s takým rozhorčením, že naostatok vládal povedať   iba toľko:
    </tei:p>
    <tei:p>
     „Bezbožník akýsi! Včuľ zmizni, zajtra prídeš na spoveď — a uvidím,   akú mi donesieš oferu!“
    </tei:p>
    <tei:p>
     Hostinský po vyčítaní levítov ani nemukol a odišiel očividne celý   skormútený. Biskup však — pretože sa mu od rozčúlenia rozbúrila v   žilách krv — chvíľu sa iba utieral a oddychoval. Keď sa trochu   upokojil, povedal:
    </tei:p>
    <tei:p>
     „Nečudujte sa, že naši veriaci v tunajšom kraji vítajú vašich tak   srdečne, ako vás prijal hostinský, lebo aj vaši sa voči našim   správajú podobne prívetivo a priateľsky…“
    </tei:p>
    <tei:p>
     A tieto slová boli najsprávnejšie zo všetkých jeho rečí.
    </tei:p>
    <tei:p>
     V tunajších krajoch doteraz skutočne trvali škaredé nevraživosti,   nepriateľstvá i roztržky medzi našimi veriacimi a kacírmi, čo bývalo   chybou a hriechom obidvojich. Možno sa opýtať, ktorí na tom nesú   väčšiu vinu… Nepochybne kacíri sú len kacíri, a pretože kedysi   rozbili svornosť a lásku jednoty, možno sa vari čudovať, ak nám   nepreukazujú lásku a horia voči nám nenávisťou? Lež my sa musíme od   nich všetkých líšiť práve tým, že milujeme aj miernejších, aj   najtuhších svojich nepriateľov, ale my… A toto, práve toto bolo až   doteraz jednou z príčin, pre ktorú sa v našich krajoch navracalo na   pravú cestu, k našej viere tak málo odpadlíkov.
    </tei:p>
    <tei:p>
     Všetky krivé pohľady nevercov vyvierajú totiž z nesprávneho alebo   zlostného výkladu niektorých článkov bohom zjaveného učenia, no ani   tak sa nemalo dosiaľ a nesmie sa ani teraz zabúdať na jedno:
    </tei:p>
    <tei:p>
     Ak odpadlíci našej viery a kacíri nepatria do počtu našich   blízkych a priateľov, akiste musia potom prislúchať medzi nepriateľov   a protivníkov — či vari nemusíme milovať svojich nepriateľov a   protivníkov? A ako milovať?… Či ostrými kázňami proti tým, ktorí   vravia, že sa na svojich nepriateľov nehnevajú, ale že im nemôžu   dobro ani preukázať, ani želať, ba nemôžu sa s nimi ani po priateľsky   zhovárať — či vyhrážkami, a najmä že darmo čakajú akúkoľvek odplatu a   odmenu tí, ktorí dobre činiacich nevercov milujú a že iba takým   preukazujú skutočnú lásku…?
    </tei:p>
    <tei:p>
     Medzitým pripravili večeru a prišla pani biskupka, ktorá najprv   ľútostivo prosila muža, aby si kvôli jednému ničomníkovi neničil   zdravie, lež si ho šetril pre seba i pre ňu a aby sa upokojil. Potom   ho volala k večeri aj s Van Stiphoutom, Reném a ich sprievodcom.
    </tei:p>
    <tei:p>
     Biskup na pozvanie prikývol a spomenutí kapláni ochotne   priskočili, aby mu pomohli vstať a prejsť do druhej miestnosti. A   mali veru čo dvíhať zo stolice, aj čo držať pri kráčaní, lenže boli   to vyberaní čeľadníci, ktorí by mohli v horách postávať poza bučky.   No René sa najväčšmi čudoval biskupovmu bruchu, lebo nohy a celé telo   mal ešte v tamtej svetlici, a s bruchom bol cez dvere už v polovici   druhej izby. Dalo by sa z neho vyrobiť veľa takých bubnov, aký   prikázal spraviť po smrti zo seba Čech Žižka… Keď ho usádzali, všetko   pod ním prašťalo.
    </tei:p>
    <tei:p>
     Za stolom sedeli okrem neho, jedného jeho už odrasteného syna,   ktorý skončil školy a čakal na predikantské miesto, jednej jeho na   vydaj súcej dcéry, čo sedela oproti Renému a pohltala viacej slín než   jedla, ešte René, Van Stiphout a ich sprievodca. Osvietená biskupka   večerala inde spolu s ostatnými deťmi, ktorých bolo ako maku a jedno   od druhého menšie; no aj tak podchvíľou prichádzala k svojmu pánovi,   aby ho tým povzbudila do väčšieho apetítu.
    </tei:p>
    <tei:p>
     Pán biskup nadhadzoval mnoho rečí, ale vždy len dačo nadštrkol a   ďalej nepokračoval sčasti pre námahu, ktorú mu spôsobovala pri   rozprávaní veľká tučnota, sčasti pre nedostatok vedomostí, lebo každé   jeho slovo naznačovalo, že ho nebodaj rovno z rechtorstva povýšili na   takú dôstojnú policu. A preto syn vždy dokončil, čo začal on — syn   teda prežúval otcove slová.
    </tei:p>
    <tei:p>
     Okrem iného sa zhovárali aj o tom, ako by sa mohli najskôr a   najľahšie zmieriť a zjednotiť s naším náboženstvom všetky ostatné   vierovyznania. Biskupov syn predkladal podmienky a prostriedky na   toto zjednotenie len čiastočne ako kacír, lebo našej cirkvi by nijako   nemohli uškodiť, no mohli by sa pre ne sami odpadlíci nazvať   bláznami, ak by sa po ich splnení navrátili do našej cirkvi, lebo   zotrvávajú vo svojich bludoch pre nezáväzné veci. Šlo totiž o   podmienky a prostriedky, ktoré záležali v tom, aby sme upustili od   mnohých cirkvou ustanovených ceremónií a obyčají, čo nevyplývajú z   článkov viery; a išlo najmä o celibát kňazov a požiadavku, aby sa   mohli ženiť.
    </tei:p>
    <tei:p>
     Biskupov syn vravel o tom veľa a všetky jeho názory na celibát   vychádzali z dvoch základných vývodov: Boh nikomu nezakázal oženiť sa   a mnohým, ba všetkým ľuďom je slobodný stav ťažkým, priam   neznesiteľným bremenom, čo jasne dokazujú nespočetné príklady na   veľké pohoršenie statočných. Z týchto dvoch dôvodov uzatváral viac,   než mohol uzavrieť — vraj hoci by nebolo nádeje, že by sa po úprave   celibátu u našich kňazov odpadlíci vrátili k nám, predsa by sa mal   celibát zrušiť pre naše vlastné dobro a prospech našej cirkvi.
    </tei:p>
    <tei:p>
     Prvý dôvod, že boh nikomu nezakázal oženiť sa, možno obhájiť   celkom ľahko, pretože čistota sa dá narádzať a odporúčať jedine tým,   ktorí ju po svedomitom zvážení svojich prirodzených sklonov môžu aj   zachovávať. No z toho nijako nevyplýva, že čo boh nezakázal, nemohla   to zakázať cirkev. Veď každodenné skúsenosti nás učia, že aj svetské   vrchnosti rozkazujú alebo zakazujú mnoho vecí, ktoré uskutočňovať   alebo neuskutočňovať ináč neprikázal ani prirodzený, ani zjavený   zákon boží, lež ich ponechal na vôľu všetkých ludí.
    </tei:p>
    <tei:p>
     Biskupov syn však pokračoval ďalej a po dokázaní, že v časoch   prvej cirkvi bývali obyčajne ženatí aj biskupi aj kňazi, vyhlásil, že   celibát je ťažké a nebezpečné bremeno, ktoré sa podľa jeho   presvedčenia nikdy nemalo uzákoniť. Ťažkosti celibátu zdôrazňoval   nasledovne:
    </tei:p>
    <tei:p>
     Okrem niektorých na manželstvo nespôsobilých — všetko ľudské   stvorenie cíti náklonnosť k manželskému zväzku, pretože ju zdedilo už   od prvých rodičov, ktorí dostali na to priam rozkaz. Z nich prešla   táto náklonnosť do pokolení, z nich sa prelieva do všetkých ich synov   i dcér a nemôže jej nikto zabrániť, hoci ju niektorí aj začas v sebe   udúšajú.
    </tei:p>
    <tei:p>
     Potvrdzoval to svedectvami z Písma, najmä článkami, ktoré opisujú   vzájomnú potechu manželov vo všetkých trápeniach a ich spoločnú   radosť i spokojnosť ducha a ktoré sa zmieňujú o všelijakých   úzkostiach, trýzni, smútku a vnútorných bojoch samotných ľudí.
    </tei:p>
    <tei:p>
     Vravel, že tieto trampoty a takéto súžby ešte ukrutnejšie   postihujú kňazov (vo všetkých jeho rečiach išlo vlastne o svetských   kňazov), pretože musia žiť medzi ľuďmi obojeho pohlavia, ustavične sa   stýkať so všetkými stavmi, a tak neustále zotrvávať vo veľmi blízkych   príležitostiach k pádu.
    </tei:p>
    <tei:p>
     Naostatok vo svojej reči hlavnú váhu kládol na nemálo príkladov   zle zachovávaného celibátu. Ten dotiaľ hanebný konkubinát, či súlož,   najmä po prísnom zákaze manželstva kňazov — ktorý vyniesol   Hildebrant, ináč pápež Gregor VII. — náramne sa rozšíril v mnohých   krajinách a trval cez dlhé roky až do Tridentského snemu s vedomím,   ba priam so súhlasom celej verejnosti, že sa pre dlhodobú zaužívanosť   a jednotnú mienku kňazov nepokladal už ani za hriech. No či po   Tridentskom sneme, kde konkubinát prísne odsúdili a potvrdili   nevyhnutnosť celibátu najmä zásluhou výrečného jezuitu Layneza, či sa   potom prestalo hrešiť proti celibátu a či aj v našich časoch podobné   zlé príklady nevzbudzujú veľa pohoršenia, to ponechával na osobné   poznatky a úprimnú mienku každého jednotlivca.
    </tei:p>
    <tei:p>
     Medzi príčiny, pre ktoré sa dosial nezrušil uzákonený celibát,   zahrňoval aj skutočnosti, že biskupmi bývajú obyčajne starí muži a že   u katolíkov všetky cirkevné ustanovenia, zmeny či odstraňovanie   dačoho neužitočného uskutočňujú sa skrz biskupov a rímskeho pápeža.   Nuž prečo by pápež a biskupi nástojili na zrušení celibátu a   súhlasili so zavedením stavu manželského u kňazov, ak by oni sami   nemohli doň vstúpiť, leda by chceli u ľudí získať povesť zmyselných   starcov. Keďže sami nemôžu alebo nesmú vstúpiť do stavu manželského,   nedožičia ho ani ostatným a všetkým, ktorí sa oň dožadujú, ustavične   opakujú: Keď sme my mohli vydržať v živote sami, môžete aj vy, boh   neodopiera svoju milosť nikomu, kto sa o ňu úprimne uchádza.
    </tei:p>
    <tei:p>
     „Len aby to v mnohých prípadoch neznamenalo pokúšanie boha!“   zvolal naostatok superintendentov syn.
    </tei:p>
    <tei:p>
     V jeho rečiach bolo veľa pravdy, vyjadroval sa rozvažito a   vystríhal sa akýchkoľvek urážlivých výrazov. Naznačoval tým, že i   medzi kacírmi sú mierni ľudia, ktorí sa s nami nechcú iba nepekne   hrýzť. Ak aj naši budú v náboženských sporoch a škriepkach s nimi   zachovávať miernosť (rozvaha, miernosť, schopnosť udržať na uzde pero   i jazyk sú všestranne veľmi užitočné prostriedky), zažijeme častejšie   návraty odpadlíkov do našej viery.
    </tei:p>
    <tei:p>
     Pán biskup prejavoval nemalú radosť z výrečnosti svojho syna. Van   Stiphout, ktorý ani dotiaľ nemlčal, podobne ako aj René a ich   sprievodca, napokon povedal:
    </tei:p>
    <tei:p>
     „Nik netají, že cirkev môže dovoliť našim kňazom, aby sa ženili,   no isté je, že ak ho aj dovolí, vždy sa nájdu takí, ktorí dajú   prednosť čistote a budú ju zachovávať. Pekná i svätá je podstata   manželstva, ale krajšia je podstata panenstva, hoci pre mnohých — čo   nemožno zatajovať — je často oveľa výhodnejší a pre ich duchovné   dobro rozhodne užitočnejší stav manželský.“
    </tei:p>
    <tei:p>
     Takto sa zhovárali počas večere… Pán biskup neostal dlhšie hore,   hneď po večeri šiel si ľahnúť, no syn sa ešte zhováral najmä s Reném   a rozprával mu aj on svoje skúsenosti. V tomto kraji majú totiž   odpadlíci nedostatok schopných učiteľov, takže sa ich deti nemôžu   dostatočne vzdelávať, a preto posielajú svoju mládež do cudziny, aby   sa tam vyškoľovala. No už im to zakázali, pretože na takéto   vyškolenie zopár jednotlivcov musela obec veľa vynakladať.
    </tei:p>
    <tei:p>
     Keď sa ráno ľud poschádzal na svoju pobožnosť, vošli do modlitebne   aj naši cestujúci a Renému sa veľmi páčili ich spoločné spevy aj   modlitby a z toho vyplývajúca upriamenosť na služby božie. Hneď sa   obrátil k Van Stiphoutovi a povedal mu to:
    </tei:p>
    <tei:p>
     „Hľa, ozajstné potvrdenie mojich názorov. Tu vidíme, že spoločné   vykonávanie pobožností zamedzuje kadejaké zhovárky, obzeračky a   úsmevy.“
    </tei:p>
    <tei:p>
     Keď sa odtiaľ vrátili a slušne sa poďakovali najprv pánu   biskupovi, potom pani biskupke a všetkým ostatným za uctenie, pobrali   sa ďalej.
    </tei:p>
   </tei:div>
   <tei:div type="chapter">
    <tei:head>
     #K#René spoznáva „pohostinstvo“   židovského krčmára#-K#
    </tei:head>
    <tei:p>
     Dotiaľ sa všemožne stránili židovských krčmárov, lebo nechceli   dostať čemer z ich pohostinstva, no teraz ich napokon okolnosti   pripreli vojsť k jednému z nich. Krčmár im preukazoval všetku   ľudskosť, akú len možno od žida očakávať. Bez meškania otvoril   svrabľovú, smradľavú izbu, v ktorej viselo na klincoch zopár starých   handier s cvernovým desatorom, niekoľko remienkov so železným   trojuholníkom, ktorými si pri modlitbe omotávajú hlavy. Viselo tam aj   viacero dlhých drevených rovášov — čo všetko ihneď postŕhal a   povynášal von. Zostali tam však všelijaké obrazy s hebrejskými   nápismi, ktoré si medzitým, čo krčmár v kuchyni rozkazoval dačo   ukľochtiť, prezerali a prečitovali. Tak na jednom mieste stálo   napísané: Oko za oko, zub za zub. Na inom: Milovať budeš blízkeho   svojho, nepriateľa však nenávidieť. Inde zasa dačo podobné.
    </tei:p>
    <tei:p>
     „Tento si povyberal,“ ozval sa René, „najznamenitejšie a   najkrajšie články zo Starého zákona i z talmudu, a to nepochybne   preto, aby ich mal stále pred očami a mohol ich tým usilovnejšie   zachovávať.“
    </tei:p>
    <tei:p>
     A plnenie týchto zásad zakúsili sčasti hneď na sebe, pretože za   malé, šachtersky nachystané poludňajšie občerstvenie priniesol im   krčmár na čiernej kamennej tabuľke účet, ktorý ich nadmieru   prekvapil. Keď sa ho spýtali, prečo je u neho všetko také drahé,   odpovedal im, že musí platiť vysokú árendu. Podobné zásady mohli si   overiť aj na prípadoch iných ľudí.
    </tei:p>
    <tei:p>
     Najskôr panskí hajdúsi naznášali k nemu z dediny kadečo: haleny,   kožuchy, periny, sekery, ba i obloky a dvere, ale najviac pluhy a   brány. Potom prichádzali gazdovia predovšetkým po pluhy a brány, žida   čo najponíženejšie prosili, aby im ich vydal, pretože musia zrovna   teraz do panskej oračky, že si bez nich nevedia pomôcť, a pritom ho   pohládzali a oslovovali „vaša milosť“. No krčmár sa nijako nedal   obmäkčiť a ustavične kričal:
    </tei:p>
    <tei:p>
     „Nech vás čert vezme, vy bezbožníci, prečo slopete, prečo si   požičiavate, ak nemôžete splatiť?!“
    </tei:p>
    <tei:p>
     Niektorí mu odpovedali so skrúšenou tichosťou:
    </tei:p>
    <tei:p>
     „Veď ste nám, pán Mojžiško, sľúbili, že počkáte, až do nového, a   my vám potom skutočne všetko pekne-krásne vrátime aj s interesom,   ktorým nás tak zdierate.“
    </tei:p>
    <tei:p>
     „Klamete, svine kmínske,“ rozhorčoval sa žid. „Ja som nič také   nepovedal — a keby som aj bol povedal, čo na tom? Či si nesmiem pýtať   svoje, kedy chcem, najmä keď aj páni žiadajú odo mňa?!“
    </tei:p>
    <tei:p>
     „Ale veď vy máte, Mojžiško,“ ozval sa opäť ktorýsi, „vyplatiť z   čoho panstvo na túto štvrť roka. Už vás pánboh u nás požehnal dosť a   požehná vás ešte väčšmi. Len buďte taký milosrdný, počkajte nám do   toho nového — lebo teraz iba ak by sme zo seba vyrezali — potom vám   aj pridáme.“
    </tei:p>
    <tei:p>
     „Ty pes!“ osopil sa krčmár na sedliaka. „Ak ma boh požehnáva, vari   ma pre teba požehnáva? Či som ja taký ako ty? Či sa ja tuhšie   nepostím než ty? Či sa ja viacej a vytrvalejšie nemodlím než ty? Či   si ja lepšie neopatrujem svoje veci než ty? Vyrež si, na moj veru, ja   nedbám — hoc aj svoju dušu, ale ihneď mi vyplať, čo si dlžen. Ináč ťa   všetci čerti vezmú — pôjdem za úradníkom a v kaštieli ťa dajú do   pút!“
    </tei:p>
    <tei:p>
     Za takýchto rečí si ustavične odpľúval, čím dával najavo, ako si   sedliaka ctí. Lebo židia majú takú obyčaj, že pri zvade s kresťanom   chriakajú a odpľúvajú.
    </tei:p>
    <tei:p>
     Po chvíli si poutieral bradu, obrátil sa k ostatným gazdom,   podoprel si boky rukami a povedal:
    </tei:p>
    <tei:p>
     „No, keď tak prosíte, zľutujem sa a dočkám vám do žatvy — ale   poďte, podpíšete sa, čo mi pridáte.“
    </tei:p>
    <tei:p>
     Potom ich odviedol kamsi do šenkovne. René aj sprievodca s Van   Stiphoutom počuli všetko cez dvere izby, v ktorej obedovali, nuž i   teraz odchýlili dvere, aby si mohli vypočuť aj ostatok.
    </tei:p>
    <tei:p>
     Žid strkal tam najprv rovášmi a vyratúval každému, čo mu je dlžen.   No keď sa podaktorí ozvali proti výške spomenutej dlžoby, zapchal im   ústa odvrknutím, že ani sami nevedia, koľko vypili, keď už boli raz   ožratí.
    </tei:p>
    <tei:p>
     Pomáhali mu pritom hajdúsi, ktorým dožičil, lebo mu boli treba pri   exekúciách.
    </tei:p>
    <tei:p>
     „Nepovedalo vám neraz slávne panstvo,“ ozval sa jeden hajdúch,   „strela ohnivá do vašich sedliackych pľúc, že ak nechcete, aby vás   zdieral, aby ste od neho naveru nebrali a nepožičiavali?!… Len ty,   Mojžiš, povedz, koľko ti je ktorý dlžen!“
    </tei:p>
    <tei:p>
     Takto upokojeným sedliakom začal krčmár rad-radom vyratúvať, koľko   mu kto doteraz dlhoval, potom zasa každému osobitne pripomínal, čo mu   ktorý musí zložiť, len čo omláti:
    </tei:p>
    <tei:p>
     „Ty, Jano,“ vravel, „dáš mi ešte mecu žita; ty, Juro, mecu raži;   ty, Macej, mericu jačmeňa; ty, Mišo, korec ovsa!“ a podobne   pripomenul aj ostatným. Všetci súhlasili s jeho požiadavkami, pretože   ináč nemohli čakať, že dostanú späť svoje oráčske náradie, s ktorým   museli ísť na panské orať, lebo v opačnom prípade im hrozil prísny   trest.
    </tei:p>
    <tei:p>
     Keď sa Van Stiphoutovi, Renému a ich sprievodcovi zdalo, že sa   rátanie skončilo, vyšli do pitvora a odchádzajúcich dlžníkov sa   doradu spytovali, kto koľko dlhuje pohanovi-židovi. Jeden odpovedal,   že päť grošov, druhý uvádzal desať, iný zasa zlatku či viacej, ale   nikto z nich nespomenul dajakú závažnejšiu sumu… Potom sa ich   vyzvedali, aký mu platia interes.
    </tei:p>
    <tei:p>
     „Od jedného zlatého,“ vraveli, „na týždeň mu prichodí grajciar, to   je pravidlo a podľa toho potom dostáva patričnú čiastku z väčšej   alebo menšej sumy. Okrem toho, kedy sa mu zachce a vie, že v tom čase   mu nemôžeme splatiť dlžobu, dá nám pobrať všelijaké zálohy — ako aj   dneska — vyhovára sa na rozličné vlastné potreby a prinúti nás, na čo   chce, musíme sa podvoliť všetkým jeho požiadavkám. Nezadĺžili sme sa   pitím, to najmenej, ale bežíme za ním pripretí kadejakou psotou a keď   už nemáme na výber nič iné. Biedne položenie vrhá človeka do ešte   väčšej biedy!“
    </tei:p>
    <tei:p>
     Naši cestujúci neutešovali ich len slovami, lež aj peniazmi z Van   Stiphoutovho mešteka. Všetkým dajako vypomohol, ba za niektorých   vyplatil celú dlžobu. Žid peniaze prijal, ale mu rovno a bezočivo   (lebo títo ľudia majú všelijaké spôsoby) povedal, že veru ten   interes, ktorý teraz tratí, dohoní na nich nabudúce. Sedliaci potom   odchádzali s prejavmi stonásobnej a tisícnásobnej vďaky za   dobrodenie, no nebavili sa tam dlho ani Van Stiphout, René a ich   sprievodca, aby sa k nim azda nahnevaný Mojžiš nezachoval ako k   svojim nepriateľom.
    </tei:p>
    <tei:p>
     Cestou sa Van Stiphout rozhovoril:
    </tei:p>
    <tei:p>
     „S interesmi mal by sa urobiť poriadok. Všade a navždy mali by sa   zrušiť i árendy, pretože obciam škodia najväčšmi, a keď ich ešte majú   v rukách židia — tým horšie, nič skazonosnejšie nemožno si ani   predstaviť.
    </tei:p>
    <tei:p>
     Árendáši sa usilujú jeden druhého pretromfnúť ponukou vyššieho   nájomného, preto svoj mrcha krám, zlý tovar oceňujú tak vysoko, aby   mohli vyplatiť aj árendu, aj sami získať zárobok… Lež koľko   cigánstiev, podvodov a klamstva sa dopúšťajú v živote aj tí, ktorí sú   ináč predstaviteľmi zákona prikazujúceho zachovávať voči všetkým   prísnu spravodlivosť? A keď im dostatočne nespomáhajú ani všetky ich   machle, spľundrujú role i polia, narobia množstvo dlhov a ufujazdia   do šíreho sveta.
    </tei:p>
    <tei:p>
     Nech tak ostanú árendy v rukách židov, ako zvyčajne bývali až   doteraz, kam to vlastne chcú dostať zemepáni svojich poddaných?…   Poznám viaceré prípady, keď za pár rokov sa dostali celé dediny do   najkrutejšej biedy zásluhou židovského árendovania. Tento bezbožný   národ sa tuším naozaj — ako sa všeobecne vraví — každý deň ráno i   večer zaväzuje prísahou, že kde len bude môcť, všade kresťana ošmekne   a oklame, pretože to ustavične dosvedčuje skutočnosť.
    </tei:p>
    <tei:p>
     Mnohí židia sami potvrdzujú, že nadobudli majetok klamstvom,   okrádaním a zderstvom. Veď väčšina z nich pochodí kadejaký jarmok s   jedným roztrhaným pinklíkom, v ktorom okrem dakoľko rífov cvernových   stužiek nieto nič iné, všade platia väčšie mýto, než je hoden celý   ich krám, a predsa majú z čoho platiť i žiť.
    </tei:p>
    <tei:p>
     Nevidím nijaký dôvod, prečo by všade nevyhovovala židom aj   sedliacka robota, oračka, kopačka a vôbec obrábanie zeme. Vari preto,   že už nemajú vlastnú krajinu? Že žijú — ako vravia o sebe — v zajatí?   Nuž či sa im aj v zajatí nechce jesť, alebo či v Egypte a Babylone   neobrábali zem? Je to iba výmysel rabínov… Ak im ich zákon a kabala   nezakazujú verejne kupčiť alebo venovať sa krajčírskej živnosti —   môžu skúsiť aj to, ako sa chytajú na dlane mozole.“
    </tei:p>
    <tei:p>
     Na noc vošli do fary.
    </tei:p>
   </tei:div>
   <tei:div type="chapter">
    <tei:head>
     #K#Lakomý farár#-K#
    </tei:head>
    <tei:p>
     V izbe našli pri črepovom sedliackom svietniku sedieť starého   farára, ktorému sa zračilo z tváre, že sa mu v hlave prevaľujú ťažké   myšlienky. Jeho príbytok bol upravený a vyzdobený pod úroveň. Na   stenách viselo síce zopár obrázkov, ale iba také, aké sa rozdávajú   deťom. Videli tam len dve stoličky, lež obe mali vedno päť nôh. Stôl   bol celý doštiepaný, akoby zrovna v tej chvíli spoza neho vstali   kartári a ožrani. Stála tam jedna ošklbaná a rozheganá posteľ, dve   truhly — jedna železná, ktorá farárovi slúžila za podnožku a iste   patrila jemu, druhá bola drevená, pravdepodobne kostolná. Viac tam   nebolo už nič. Farár sedel s reverendou vykasanou až vyše pása, aby   si ju nedral, hoci aj tak bola už samý zdrap.
    </tei:p>
    <tei:p>
     Keď René zazrel toľkú šanovlivosť, pomyslel si: „Alebo sú tu také   biedne dôchodky, alebo je tento muž veľký stoik, pohŕdajúci   márnosťami sveta a pritom ako dobrý kňaz rozdá všetko chudobným.“ No   čoskoro zmenil svoju mienku a podľa jeho správania spoznal, že priam   na neho je ušitá pesnička:
    </tei:p>
    <tei:p>
     #POEZIA#
    </tei:p>
    <tei:p>
     Vypadli ti všetky vlasy, už len päť máš z nich,
    </tei:p>
    <tei:p>
     aj zuby ti vzali skazu okrem tamtých dvoch čiernych.
    </tei:p>
    <tei:p>
     Zrak máš biedny a oči vpadnuté taktiež
    </tei:p>
    <tei:p>
     gamba ti ovisla, viac ústa už nezavrieš.
    </tei:p>
    <tei:p>
     Počuť hromy bráni ti mach v hluchom uchu,
    </tei:p>
    <tei:p>
     rukou chladnou nevládzeš si zohnať z nosa muchu.
    </tei:p>
    <tei:p>
     Z chrbtice kedysi rovnej stočila sa pekná kosa,
    </tei:p>
    <tei:p>
     ani po najrovnejšej ceste nohy ťa už nenosia.
    </tei:p>
    <tei:p>
     Dychom, kašľom zápach šíriš u vás
    </tei:p>
    <tei:p>
     a dušu s chrčaním po kusoch vypľúvaš.
    </tei:p>
    <tei:p>
     No aj tak peniaze len vždy máš na mysli:
    </tei:p>
    <tei:p>
     zhŕňaš, hrabeš, zamykáš ich, by ti nezmizli.
    </tei:p>
    <tei:p>
     Prečo, skučko, neužívaš z kopy, bez síl
    </tei:p>
    <tei:p>
     sotva vytrváš i toľko dní, koľko si rokov žil.
    </tei:p>
    <tei:p>
     #-POEZIA#
    </tei:p>
    <tei:p>
     Farár pri pohľade na nevolaných hostí náramne zbledol, celý sa   roztriasol a nemohol vydať zo seba ani len slovo, iba zacengal na   kuchárku. Keď rýchlo pribehla, otrčil obe ruky a mlčky nimi ukazoval   na našich pocestných. Kuchárka sa vykrúcala, že nevie, ako sa ta   dostali, veď brána býva vždycky zamknutá.
    </tei:p>
    <tei:p>
     Po chvíli sa spamätal z úľaku, všetkými desiatimi prstami si začal   škriabať hlavu a namiesto privítania povedal:
    </tei:p>
    <tei:p>
     „Nemôžem… nemôžem… veru nemôžem… ani ja sám nevečeriavam! Roky sú   ťažké, boh nás tresce za hriechy, zväčša žijem z milodarov pobožných   farníkov. V tomto kraji sa víno nedorába… drahé je. Nemôžem… však   vidíte aj sami, aký biedny mám príbytok… všade psota… bieda… núdza! A   schyľuje sa k ešte horšiemu. Vraj nás budú hotovosťou vyplácať. Ako   bude s nami, ak dajú málo? Teraz môžeme sa celý rok úfať dobrej   poľnej úrode, a keď poskočí cena zbožia, aj nám viac naskáče do   meštekov. Nuž čo? Nebudeme sa mať už viacej čomu tešiť…
    </tei:p>
    <tei:p>
     Odpusťte mi a nepokladajte to za grobianstvo, že vám nemôžem dať   ani večeru, ani nocľah. Nemôžem, veru nemôžem! Však je tu, páni   bratia, na krčme žid, možno aj niektorý sedliak vám dá hospodu, veď   mu nevyležíte jamu. Ja nemôžem!“
    </tei:p>
    <tei:p>
     Sprievodca povedal najprv Renému a Van Stiphoutovi cudzím   jazykom:
    </tei:p>
    <tei:p>
     „Tuná sa vyžaduje tvrdá hlava a hrubá koža, lebo ináč nedocielime   nič.“ Potom sa obrátil k farárovi a stroho mu vravel: „Pán brat, ba   skôr — ak berieme ohľad na vek — pán dedo, či môžeme, či nemôžeme —   my tu ostaneme, lebo ani tu nevyležíme jamu, a ako vidíme, ocitli sme   sa u dosť veľkého žida.“
    </tei:p>
    <tei:p>
     A nato si posadali všetci traja, kam ktorý mohol, aj na železnú   truhlu.
    </tei:p>
    <tei:p>
     Farára táto nečakaná odpoveď náramne prekvapila a ešte väčšmi sa   naľakal, než keď vošli dovnútra, lebo v nich podozrieval   prestrojených zbojníkov. Sprievodca to postrehol a povedal:
    </tei:p>
    <tei:p>
     „Ani pomyslenia, že by sme prišli sem z hôr a chceli kradnúť,   lúpiť a zbíjať. Cestujeme z Viedne, a ktoževie, či nie aj preto, aby   sme si všímali život mnohých farárov a podali o všetkom správu tomu,   kto má na starosti usporiadanie časných vecí. Napríklad o ich   ohavnom, predovšetkým s pohoršujúcou a nepeknou skúposťou nazhŕňanom   bohatstve i o kapitále získanom požičiavaním, ktorý plesnivie doma   zamknutý v takých okovaných truhlách, na akej sedím i ja… Či by   nebolo užitočnejšie pozoberať ich, napomôcť iným kňazom a ustanoviť   nových statočných duchovných správcov? Pretože je hriechom pred bohom   i pred svetom hľadieť, ako skúpy kňaz zhŕňa z duchovných dôchodkov a   svätých obradov.
    </tei:p>
    <tei:p>
     Kážeš dakedy, dedko, svojmu ľudu o tomto priestupku? Ak aj kážeš a   niekto ti na oči vyhadzuje, prečo i príkladom nepotvrdzuješ to, o čom   vykrikuješ z kazateľne — či vtedy neodpovieš, aby ti za žiadané   príklady zaplatili, lebo dosiaľ si bral plat iba za slovné   vyučovanie? No ty budeš najpravdepodobnejšie z tých, ktorí — ak im   vyčitujú hocaký hriech — alebo sa z neho vyzúvajú, alebo urobia z   neho ešte i cnosť, takže pravdivé je príslovie o mnohých kňazoch:   Nemôžeš im vyčítať nijaký nedostatok, čo by ho ihneď nevedeli obhájiť   príkladom niektorého svätca. Napríklad povedz daktorým, že sú   nevzdelaní a neoplývajú veľkými vedomosťami — odpovedia, že Vykupiteľ   sveta si vyvolil za učeníkov i apoštolov takých, čo neboli ani   učiteľmi zákona, ani pisármi a nikdy nevyučovali v synagógach ani v   školách. Povedz im, že sa nevedia vyjadrovať, poriadne kázať, že   šlepcú — odvetia, že aj Mojžiš sa zajakal, Jeremiáš nevedel poriadne   rozprávať, ba Zachariáš onemel, a predsa ich nikto nevytváral z   kňazského úradu. Vyčítaj im neznalosť Písma svätého, chyby, neveru,   kacírstvo — oháňajú sa Ambrózom, ktorý sa stal ako nepokrstený pohan   biskupom; uvedú Pavla, ktorý sa stal z neverca, ba ukrutného   prenasledovateľa kresťanov apoštolom a božou nádobou; vyhovoria sa na   Augustína, ktorý bol predtým manichejcom; oženú sa mučeníkom   Marcelom, ktorý ako pápež obetoval modlám kadidlo. Zazlievaj im   namyslenosť, ctižiadosť — spomenú synov Zebedejových. Vyčítaj im   bojazlivosť — bojazlivý bol i Jonáš a Timoteus, tento sa bál ísť k   murínom, tamten k Ninivčanom. Vyhoď im na oči klamstvá a zradnosť —   vraj Peter svoje klamstvo potvrdil prísahou a zradil Krista. Vyčítaj   a pripomínaj im ich smilstvo — prstom ukážu na Ofeáša a Samsona.   Zazlievaj im vojenské záľuby, násilie, vraždy — vraj Martin bojoval   pod Juliánom, Peter uťal Malchusovi ucho, Mojžiš zabil Egypťana a   zahrabal ho do piesku… A tak z nás mnohí nespáchajú nijaké také zlo,   z ktorého by sa nevedeli vykrútiť. No predsa je to márne, veď aj   laici rozoznajú, čo treba i u nás pokladať za hriech a čo za cnosť.   Nuž aj ty môžeš svoje lakomstvo zakrývať kepienkom gazdovlivosti,   starostlivosti, predvídavosti alebo hocakou inou cnosťou, vždy bude   pred všetkými kričať samo na seba, že je lakomstvom.
    </tei:p>
    <tei:p>
     A naostatok, dedko, nech si hockoľko opakoval, že nemôžeš, veru   nemôžeš, tak i ja vravím, že nechceme, nechceme, veru nechceme   stadeto, z tohto domu odísť na noc nikam. Ak sa bojíš o svoje   poklady, povynášaj si ich kam chceš, odnes krov, múry a celý   príbytok. No zem, na ktorej toto všetko stojí, je cisárska,   kráľovská. Ak nám však ani tú nedožičíš — dobre teda. Odvláč si ju.   My tu predsa zostaneme!“
    </tei:p>
    <tei:p>
     Dedka prešiel strach, ktorý ho pochytil pri domnienke, že sú to   zlodeji, no potom ho ešte väčšmi vyľakali sprievodcove slobodomyseľné   reči a najmä spomenutie Viedne. Vyvodzoval z nich pre seba všelijaké   veľké kamene úrazu. A preto už akosi mäkšie sa vyjadril o ich   prenocovaní, ba nakoniec im prisľúbil aj večeru (pravdaže, skromnú —   ako sám pripomenul), ale jedno i druhé mali dostať u kaplána, ku   ktorému ich zaraz odviedol, aby sa vraj dotiaľ pozhovárali, kým sa   prihotoví večera. Pri vychádzaní z jeho svetlice zbadali, že i dvere   má znútra obité plechom a železom, aby sa ešte nebezpečnejšie cítil   vo svojej blaženosti, či skôr biede a opatrovaní všetkého svojho   nešťastia.
    </tei:p>
    <tei:p>
     Kaplána zastihli v celkom inom zaneprázdnení než predtým jeho   principála. Mal u seba hromadu detí, ktoré vyučoval katechizmus. A   zrovna vtedy, keď k nemu vchádzali, spytoval sa ktoréhosi decka:
    </tei:p>
    <tei:p>
     „Čo je dobro?“
    </tei:p>
    <tei:p>
     A dosť sa tu nasmiali, lebo keď sa to dieťa čo ako usilovalo, a   nevedelo jasne odpovedať, vravel zaň kaplán:
    </tei:p>
    <tei:p>
     „Dobro je to — čo sa zrovnáva — s božím prikázaním.“
    </tei:p>
    <tei:p>
     Dieťa však vykríklo:
    </tei:p>
    <tei:p>
     „Veru ste nás, pán kaplánko, pred rokom učili celkom ináč. Vtedy   ste takto hovorili: Dobro je to — čo sa zrovnáva — so zákonom   božským… Vtedy ináč a včuľ ináč!“
    </tei:p>
    <tei:p>
     „To je to isté, milé dieťa,“ povedal kňaz.
    </tei:p>
    <tei:p>
     „Nuž a keď bude fizitancia,“ vravelo zasa dieťa, „a prídu ten   arcidiák či viskup v červenej reverende a opýtajú sa nás všetkých   naraz, neodpovieme im rovnako.“
    </tei:p>
    <tei:p>
     Kaplán prešiel na druhú otázku a spýtal sa iného:
    </tei:p>
    <tei:p>
     „Ktoré pravdy — okrem už spomenutých — gruntovných právd   kresťansko-katolíckeho učenia — má ešte poznať a veriť — každý   kresťan-katolík?“
    </tei:p>
    <tei:p>
     A dieťa začalo:
    </tei:p>
    <tei:p>
     „Okrem — už — spomenutých — gruntovných — právd — má — poznať a —   veriť — ešte — kresťansko-katolícke.“
    </tei:p>
    <tei:p>
     „Nie tak, Janko,“ vravel kaplán vidiac, že zle hovorí, „ale   takto…“ I zopakoval mu celú odpoveď a Janko znovu po ňom slabikoval a   šleptal:
    </tei:p>
    <tei:p>
     „Okrem — už — gruntovaných — kresťansko-katolícke — učenie —   pravdy — má — ešte — poznať a — veriť — každý — najmä…“
    </tei:p>
    <tei:p>
     „Ináč, ináč,“ volal znovu kaplán, „dobre počúvaj!“ A zopakoval mu   potom vari dvadsať ráz tú istú odpoveď, zachovávajúc postup   vyučovania, aký predpisuje školám Felbiger a pri ktorom samo dieťa má   zbadať, že neodpovedá správne, a chybu si má naprávať samo. Ale   všetko bolo márne, dieťa sa zamotávalo čoraz väčšmi.
    </tei:p>
    <tei:p>
     Kaplán dietky napokon rozpustil s napomenutím, aby na budúci deň   prišli všetky. Až potom privítal Van Stiphouta, Reného i sprievodcu   dôkladnejšie, čo predtým urobil iba letmo. Keď sa navzájom zvítali   (farár sa už dávno medzitým potajomky všuchol do izbice), rozhovorili   sa o rozličných veciach. Najprv začali o spôsobe výučby katechizmu,   pretože ponúkla im to nedávna chvíľa a Van Stiphout zazrel na stole   tri knižtičky, z ktorých jedna mala názov Katechizmus pre najmenšie   dietky, druhá bola pre väčšie a tretia pre najväčšie deti. A tak   podľa toho bola prvá malá, druhá väčšia a tretia najväčšia. No   posledná predsa len obsahovala toho priveľa, až sa Van Stiphout   začudovane vyzvedal, či sa nájde také dieťa — najmä z tých, čo   nevedia čítať — ktoré by sa to všetko naučilo a od slova do slova si   to aj zapamätalo.
    </tei:p>
    <tei:p>
     A keď prezerali otázky v tej najmenšej knižočke, Van Stiphout   vravel:
    </tei:p>
    <tei:p>
     „Pre občanov každého veku postačilo by aj vyučovanie z tohto   katechizmu, nech by sa im len všetko zrozumiteľne vysvetlilo, aby to   pochopili. No učenie náboženských právd netreba viazať na isté   osobitné slová, lebo by z toho vyrástol zas ten najväčší katechizmus,   ktorý sa nenaučí a nezapamätá si ani tá najvycibrenejšia a   najbystrejšia pamäť, o akej písal kedysi Simonides Melito aj Metrodor   z Chia a ktorú sa usilovali vypestovať svojimi knihami novší   spisovatelia, napríklad Francesco Petrarca, Mercus Veronský, Petrus   Ravenský a Hermann Busche.“
    </tei:p>
    <tei:p>
     „Veď i ja robím podobne,“ odvetil kaplán, „lebo ani sám nepoznám   doslova obsah tohto najväčšieho zväzku. Nuž ktože by to potom mohol   požadovať najmä na dedinách, kde od jari do zimy pasú deti lichvu a   za celý ten čas nechodia na katechizmus nielen do fary, ale ani do   kostola…“
    </tei:p>
   </tei:div>
  </tei:body>
 </tei:text>
</tei:TEI>
