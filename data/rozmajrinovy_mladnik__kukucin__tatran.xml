<?xml version="1.0" encoding="utf-8"?>
<tei:TEI xml:id="slk1967866" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Rozmajrínový mládnik : ELTeC edícia
    </tei:title>
    <tei:author ref="viaf:19713382">
     Kukučín, Martin (1860 - 1928)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     27134
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Kukučín, Martin
     </tei:author>
     <tei:title>
      Rozmajrínový mládnik
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1967
     </tei:date>
    </tei:bibl>
    <tei:bibl type="firstEdition">
     <tei:author>
      Kukučín, Martin
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1930
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-06">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Rozmajrínový mládnik
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     1
    </tei:head>
    <tei:p>
     Ešte neodbilo poludnie na slabušianskej veži, keď vyšiel Ondrej   Dúbravčík z úradu na námestie. Opieral sa chudák dosť tuho o palicu,   a i tak badať, že kríva na ľavú nohu. Tá chybka by mu inak neškodila   u dievčat, keby sa mal trochu do sveta; bol dosť driečny, urastený   mládenec, ale jeho sivé oči pozerajú zádumčivo alebo skôr smutne.
    </tei:p>
    <tei:p>
     Zato si vykračuje pri ňom veselo Michal Zemän, vyobliekaný vo   sviatočných šatách, hoci dosť doriadených. Zaprášený je do kolien;   vidno, prišiel zďaleka. Čižmy a nohavice sa belejú. Rozopäl   priliehavý kabát tmavoorechovej farby. V ľavej ruke má klobúk a   valašku v okutom porisku, v pravej drží veľkú šatku a utiera tvár,   najmä čelo, na ktoré sa prilepili tmavé kučery. Tmavé, živé oči pod   mocnými, až trochu chlpatými obrvami sliedia veselo po námestí, a   majú na čo pozerať. Naprostred námestia stojí osamele starobylý   katolícky kostol s obnovenou vežou; pred ním štyri ohromné, krásne   lipy, ktoré hádam zasadili vtedy, keď sa staval chrám. Od nich sa   šíri vôňa námestím; odeli sa bujnou listvou a obsypali kvetom sťa v   mladosti. V mohutných korunách, nad ktorými prešumeli storočia, hučia   celé roje včiel. Posvätné, dumné stromy tvoria akoby nádvorie,   ktorému treba hľadať páru. Na ňom stojí nevysoký drevený kríž s   Ukrižovaným pod oblúkovitou, plechovou strieškou. Zemän, zaujatý   nádherou miesta, zastal pod lipami, pásol oči a vťahoval do seba vôňu   kvetu.
    </tei:p>
    <tei:p>
     Spod líp sa otvára výhľad dolu na dlhočizné námestie s radom   bielych, murovaných, prízemných domov vpravo i vľavo. Na tônistej   strane si hovejú s otvorenými oblokmi, akoby tiež chceli dýchať   sladkú vôňu líp. Jeden z nich má hen štyri obloky na štíte so   šalogátrami, pod nimi sa rozložila záhradôčka s rozkvitnutou   bazičkou. Pri bránke je ovenčený čerstvým kvietím výklenok, v ktorom   je soška Matky Božej s lampadkou. Tou bránkou sa iste vchádza do   fary.
    </tei:p>
    <tei:p>
     Okrem chrámu padá niečo povyššie do očú tiež naprostred námestia   dlhý prízemný dom, z ktorého vyšiel pred chvíľou Dúbravčík. V ňom   úraduje K. k. Bezirksamt, K. k. Steueramt, K. k. Bezirksgericht, a K.   k. sklad soli.
     <tei:hi>
      1
     </tei:hi>
     [^1]
    </tei:p>
    <tei:p>
     Ondrej Dúbravčík, pridelený okresnému úradu, zastal pri   kamarátovi, udrel na dlažbu hrčavou borôvkovou palicou, ktorú opálili   olúpanú z kôry, takže sa červenie ani údený oštiepok. Nad buchnutím   sa rozpajedila hus pri kŕdliku mladých; zgagotala a rozohnala sa   proti nim s utrčeným zobákom, sipiac hádam najväčšmi preto, že sú v   beláskach. Po víťaznej obrane kríkala dosť dlho nad kŕdlikom a   triasla chvostom. Babuľky, v bavlnke ešte, len na chvostíkoch a   krídlach so znakmi prvých pier, zhŕkli sa okolo nej, šutoriac   povďačne. Zemän čakal, kým sa rákoš stíši, a pozeral dolu námestím.   Moc takých kŕdlikov ich čaká tamďalej. Vypásajú trávičku, ako sa   tisne medzi hrubou zvariakovou dlažbou. Naostatok sa spýtal, hľadiac   na stiesnenosť či mrzutosť priateľa:
    </tei:p>
    <tei:p>
     „Vari banuješ, Ondrej, že som ťa dal vyvolať?” smial sa sám na   žarte. Videl dobre, ako sa Dúbravčík zaradoval prvej, keď ho   zazrel.
    </tei:p>
    <tei:p>
     „Banujem, že musím zas ta ísť. To banujem!” siahol rozčúlenou   rukou na svetlú bradu, i tak schlpenú všakovak. Jeho ustarostené oči   pozreli zlostne, kde bol dlhý dom; na ňom címere s dvojhlavým   orlíkom, ktorý niesol na prsiach scvrknutý uhorský címer. „Pľuhavá   búda. Bodaj sa prepadla!”
    </tei:p>
    <tei:p>
     „Soli by bolo škoda, Ondrej!” Zemän sa smial od srdca, jeho čierne   oči žiarili.
    </tei:p>
    <tei:p>
     „Veď už. Ale naostatok, Mišo, ver mi, len do dela nabiť. Začni s   pánom forštandom
     <tei:hi>
      2
     </tei:hi>
     [^2] a skonči s hausdinerom.
     <tei:hi>
      3
     </tei:hi>
     [^3]   Nik by nezaplakal. Samá falošnosť a úskočnosť.” Potrhával zanedbanú   bradu a schlpené fúzy, ktoré sa chceli spojiť s ňou. Zemän mu položil   ruku na plece, že ho učanká. Pozerá naň s účasťou. Hoci sú   vrstovníci, priateľ ukazuje akoby bol omnoho starší. Ostarel i   schudol. Kosti na lícach vystávajú nad pochlpenou bradou. „Všetko   nestojí, braček, fajku tabaku. Nevynímam ani seba.”
    </tei:p>
    <tei:p>
     „Nebroj proti sebe a na dôvažok i proti mne. I ja som pod teplými   krídelkami orlíka.” Zasmial sa zas, spod čiernych fúzov blysli mu   rovné zuby. Mohli by klince ťahať.
    </tei:p>
    <tei:p>
     „Povedz radšej v pazúroch!” Zasa buchol hrčavou borôvkovou na   zvariakovú dlažbu, spomedzi ktorej sa tisne skorocel, kde-tu sypačka.   Ak je kde kúsok pažite, húsatá popasú. „V pazúroch veru. Vraj zlaté   jabĺčko v nich a žezlo! Čerta! Naša štica je v nich, ba i-i…” stíšil   hlas a doložil: „i duša. Tie dve hlavy dnes-zajtra sa prihnú, krivé   zobáky zatnú rovno do srdca. Dravý vták, ukrutný.”
    </tei:p>
    <tei:p>
     Zvážnel i Michal Zemän. Zuby sa stisli hnevom, možno i bôľom.   Nemohol nevidieť kopu sklamania, ktorá každým dňom rastie. Zatvoriť   pred ňou oči náročky už nemôže; búšil by sa o ostré hrany a rozbil   hlavu. Vidia napospol, ktorí chcú vidieť, že ich oklamali; keď ich   využili, sotili ich do kúta.
    </tei:p>
    <tei:p>
     „Za toto sme tiahli v to ráno z Veselia nad Moravou cez biele   dediny o maľovaných domoch? Spievali sme pod Javorinou: ,Bije zvon   slobody!’ Pekná sloboda! Vyplatilo sa.”
    </tei:p>
    <tei:p>
     Dúbravčík zastal znova. Hádam ho zabolela chybná noha, lebo sa mu   nakrivila vpadnutá tvár. Alebo sa len ukazuje vpadnutá, lebo sa tratí   v chlpatej brade, rozmetanej i na lícach. Vidno, že ju nepestuje   veľmi, i šaty sú pokrčené. Čo mu je, že nedá na seba?
    </tei:p>
    <tei:p>
     Zemän pri ňom vynikal hoci zaprášený do kolien. Bol mocný bujný   mládenec; iba čo sa mu oko zamútilo, keď prišli do reči výdobytky   boja za slobodu národa. Oba sa ho zúčastnili od počiatku do konca.   Prvou výpravou boli spolu na Myjave; pri druhej sa oddelili. Zemän   išiel s Hodžom a Janečkom pod Leopoldov,
     <tei:hi>
      4
     </tei:hi>
     [^4] Dúbravčík s   Hurbanom na Prešov a Bardejov. Pri treťom ťažení sa zišli, ale   Dúbravčík už nemohol urobiť mnoho, pre nohu. Zemänovi prišli na um   sedliacki mládenci z jeho dediny, ktorí sa s ním zverbovali. Čo   povedia dnes? Dúbravčík zasa pomyslel na Lastomierskych v Zemplíne,   ako sa prerúbali gardami, aby sa mohli pripojiť k sboru v   Prešove.
    </tei:p>
    <tei:p>
     Chytili sa zbroje títo pospolití nie za oslobodenie od urbára: to   im už zabezpečovali zákony meruôsmeho, ale za veci duchovné. Chceli   mať slovenské školy v dedinách a mestách, nižšie, stredné, i   technické a univerzitu. Chceli mať slovenčinu v úradoch. Svojmu stavu   chceli vydobyť hory a pašienky na holiach. Čo sa splnilo zo žiadostí   slovenského národa, vyslovených 10. mája meruôsmeho v Mikuláši?
    </tei:p>
    <tei:p>
     „Ja som vedel, Ondrej, čo nám chystajú,” vysvetľoval mu Zemän, keď   sa pohli zasa. „Videl si, ako postavili cisárske vojsko proti nám na   Myjave. Pod Leopoldovom som videl generála naskakovať na nášho   dôstojníka, lebo dobrovoľníci zastrelili jeleňa akejsi grófke, keď   nebolo kde rekvirovať. Pred Komárnom nás poslali na stratenú vartu.   Keď ustúpili pred Maďarmi, nás nechali v močiaroch. Nebyť jednej   ženičky, boli by nás tam zlapali všetkých ani v klepci.”
    </tei:p>
    <tei:p>
     „Hej, chystali zradu, i tu je — tu je…” vykríkol a ruka sa mu   triasla, keď potrhávala bradu a fúzy. Po udusení revolúcie, ako iní   mladí Slováci, vstúpil i on do úradu. Ale v úrade bolo zle. Vrelo v   ňom od počiatku, i pletka ho urážala. Nemohol privyknúť na   podlízavosť, špehúnstvo a podliactvo, ktoré videl okolo seba.   Priatelia v úrade neboli takí, ako si predstavoval štátneho úradníka.   Neminuli ho ani ústrky a urážky, i to, ako presvedčil, preto, že bol   Slovák a dobrovoľník pri Hurbanovi. „Mňa to jeduje, Mišo, nemôžem sa   prevládať; niekedy i vybúši jed, keď je už primnoho. Ale ty si   šťastný, Mišo. I keď hrozíš päsťou, oči sa ti smejú.”
    </tei:p>
    <tei:p>
     Zemän stiahol obrvy. To ako to do žartov mu nie je. „Vieš, ja   neprežívam hnevy. Kto zadrapí do mňa, ukážem mu päsť pod nos.”   Zasmial sa, keď videl, že i Dúbravčík sa usmial pod nos, lebo mu   dobre padlo pozrieť naň, na plecitého, pevného na nohách. Nebolo by   sa dobre merať s ním. „Ja sa nedám,” — i búšil sa v prsia a zdvihol   valašku. „Som a budem vždy dobrovoľník, ako vtedy na Myjave. A potom,   my sme nebojovali za toto,” odpľul si i on, ako Dúbravčík prvej. „Ale   čo, keď sloboda, rovnosť, bratstvo, osvedčená trojka všetkých   revolúcií doterajších i budúcich, je veľmi divá spräž. Nedajú sa na   nej drať kôrovité prielohy ľudskosti. Ona ti je len pre parádne   sprievody, keď ľudskosť sa ukazuje zástupom v triumfálnom voze.   Ľudskosť nepochodí nikdy dobre pri nich. Po veľmi krátkej sláve besné   tátoše počnú skákať, harcovať, jeden sem, iný tam, kým nedodrúzgajú   krásny vozík na kusy. Ľudskosť dochrámaná zletí do priepadliska, z   ktorého sa bola chcela vyšutrovať na široké, slávne cesty s   alejami.”
    </tei:p>
    <tei:p>
     Zemän rozprával o nešťastí ľudskosti akosi bezstarostne. Dúbravčík   tu i tu hodil naň okom zboku. I pokrúca hlavou. „Mišo, neber vážne   veci na smiech. Ľudskosť naozaj utrpela porážku i teraz.”
    </tei:p>
    <tei:p>
     „Hovorím ti, týmto razom, ako i predošle,” potvrdil, kývajúc   hlavou zboka nabok. „Úplný triumf ľudskosti nedožije nikto; je a   ostane len sen zapálencov. Zakaždým, keď vyjde na veľké výlety, zájde   ju nešťastie. Nevie poháňať šialenú trojku. A potom sebectvo, hádam i   závisť pošteklia vyjašené tátoše tŕnikom alebo im podložia tlejúceho   práchna, takže vozba nemôže sa skončiť, ako patrí. Týmto razom sme   padli pre nepodarenú vozbu len osemdesiat rokov nazad. Sme v časoch   patentov a nariadení, ktoré Jozef druhý nemohol zažiť a   povracal.
     <tei:hi>
      5
     </tei:hi>
     [^5] Vrátili sme sa šťastne po veľkej sláve k   vývratku jeho. Rečové spory a zvady, jednotný štát, jednotná reč,   cudzie úrady: všetko ako v tých časoch.”
    </tei:p>
    <tei:p>
     „Pekný pokrok!” prisviedčal Dúbravčík. „Dobre sa nám   povodilo.”
    </tei:p>
    <tei:p>
     Zemän sa mu usmial.
    </tei:p>
    <tei:p>
     „Ani nie celkom zle. Spod rozdrobených trosiek vytiahli sme hlavnú   vec nedolámanú, slobodu sedliaka.
     <tei:hi>
      6
     </tei:hi>
     [^6] Robotizeň, dežma,   poddanstvo sa už nevrátia. Sedliak má slobodu; sme sedliacky národ;   vidíš, pri sedliakovi sme i my prišli k slobode. Či je to malá   vec?”
    </tei:p>
    <tei:p>
     Dúbravčík tiež uznal, že všetko, čo sa nesplnilo, je pletka proti   tomuto veľkému výdobytku.
    </tei:p>
    <tei:p>
     „Len aby ho vedel využiť náš ľud.”
    </tei:p>
    <tei:p>
     Zemän mu sľúbil, že ho ľud nevyužije dobre. Prejde hodne rokov,   kým sa naučí stáť na vlastných nohách, najmä zachodiť opatrne so   slobodou.
    </tei:p>
    <tei:p>
     „Videli sme, sloboda je podsebný z troch neskrotných tátošov.   Sedliaka neraz povláči po tŕní a barinách, kým sa naučí na ňom orať.   Ale sa naučí, čo hneď na vlastnej škode. Vlastná škoda je trochu   drahý rechtor, ale naučí i nečujného i hlavatého.”
    </tei:p>
    <tei:p>
     Dúbravčík sa najedoval. Čo bolo čierne ako noc, kamarát pozlátil a   okrášlil. Miesto veľkej Slobody v gréckej tunike predviedol mu švárnu   sedliacku Slobodienku v pekne vyšívanom oplecku. Nemohol jej   odškriepiť, že bola pekný zjav.
    </tei:p>
    <tei:p>
     „Nuž nech má aspoň sedliak,” uspokojil sa naostatok. „I tak sme   nosili krpce, môžeme ich zas obuť. Tak sa i nám, belasníkom, ujde   niečo.”
    </tei:p>
    <tei:p>
     „Ušlo sa nám, i bez krpcov.” Pozrel naň zboku, oči mu iskrili pod   chlpatým obočím. Dúbravčík zastal a pozeral naň pečlive, či sa mu   rozum čistí. Chcel by vidieť veľkú vec, ktorá sa dostala belasníkom.   Zemän sa postavil proti nemu, zodvihol valašku pred neho, že   zablýskala na slnci. „Nebili sme sa darmo,” riekol hlbokým hlasom.   „Hlavnú vec sme vydobyli, čo ako.”
    </tei:p>
    <tei:p>
     Dúbravčík vytreštil naň oči a potrhával si bradu. „Hlavnú!” Hlas   mu skoro zlyhal od rozčúlenia.
    </tei:p>
    <tei:p>
     „Áno, hlavnú. Na nej stojíme a stáť budeme, ako na uholnom kameni.   Položili sme ho sami, týmito rukami, Ondrej. Ukázali sme svetu, že   sme nie črieda bez vôle a snahy k životu, ale živý, povedomý národ,   ktorý sa domáha dobrého práva na svojský život. Tisíce dobrých   Slovákov sa našlo, hotových dať život za slobodu národa, teda za vec   vyššiu, spoločnú. Ten skutok, Ondrejko, nás zaradil do čeľade   snaživých, povedomých národov. Naša ruka ho ukázala svetu ako hotový,   živý celok. Po toľkých vekoch vystúpili sme konečne zasa ako Slováci   na javisko veľkých dejov. Bili sme sa veľký boj o slobodu. Tú vec,   Ondrej, nám už nik neodškriepi. Za ňu máme čo ďakovať vodcom, najmä   Štúrovi. Veru tak, tohto razu sme boli na poli dejov, nie za   pecou.”
    </tei:p>
    <tei:p>
     Zemän bol uveličený, žiarili mu oči. I Dúbravčíka rozohriala veľká   vec a najmä, že i on bol tam, kde sa odohrala. I on bol robotník tých   dejov, pomáhal klásť základy.
    </tei:p>
    <tei:p>
     „Kto bude stavať ďalej?” obráti sa k Zemänovi.
    </tei:p>
    <tei:p>
     „Nuž azda len my; nesnímeme azda ruky z diela, kým sme tu.”
    </tei:p>
    <tei:p>
     Dúbravčík sa zachmúril.
    </tei:p>
    <tei:p>
     „Kde sú tí robotníci? Všade ticho, hlucho.”
    </tei:p>
    <tei:p>
     Zemän sa škrabal za uchom, ovieval sa šatkou.
    </tei:p>
    <tei:p>
     „Hej, Slováci rátajú pri národnej práci na jeden robotný deň šesť   nedieľ. Je pravda, keď sa chytia, robia s chuťou, na úchvatky. Ale po   práci si radi povoľkajú. To je obyčaj tých, v ktorých zaspáva duch na   dlhšie alebo kratšie. Tak i teraz. Pohrnuli sa do úradov a   čušia.”
    </tei:p>
    <tei:p>
     Dúbravčík sa presvedčil, že cítia ešte vždy jednako. Nezhavranel   kamarát, ani neostydol; iba čo si položil akúsi masku spokojnosti a   radosti nad všetkým, čo vidí, dobrým i menej dobrým.
    </tei:p>
    <tei:p>
     „Ty, Mišo, si veselý, keď je všetko neveselé. Ako je to?”
    </tei:p>
    <tei:p>
     „Ako?” zasmial sa a pokrútil valaškou. „Mám jedno sklíčko, položím   si ho pred oči, a vidím hneď všetko ružovo. Zišlo by sa i tebe, aby   si nehundral večnovečne.”
    </tei:p>
    <tei:p>
     Chcel sa ho spýtať o sklíčku niečo istejšieho, ale Zemän sa mu   vyšmykol ani hláč. Ukázal mu na hintovík, ako podskakoval po   povestnej dlažbe. Šiel proti nim.
    </tei:p>
    <tei:p>
     „Aký je to Nemčisko? Ruky sú Ezauove, ale hlas je   Jakubov.
     <tei:hi>
      7
     </tei:hi>
     [^7] Obliekol sa za Nemca, ale kde je kyslá tvár a   okuliare?”
    </tei:p>
    <tei:p>
     „To je Zubotinszky Pišta, nádejný komisár ktorejsi slávnej   stolice.”
    </tei:p>
    <tei:p>
     „Aha — nová a predsa nie nová fajta. Pochádza z časov Márie   Terézie.
     <tei:hi>
      8
     </tei:hi>
     [^8] Pečovič!” smial sa Zemän. „Vynašla, že hriva   uhorského leva nie je ozajstná hriva, len pačesy. Z   kurucov
     <tei:hi>
      9
     </tei:hi>
     [^9] vykresala Nemcov. I tento je driečny šuhaj,   musím uznať.”
    </tei:p>
    <tei:p>
     Sedel v hintovíku v nemeckom sivom odeve. Vysoký klobúk ligotal sa   na slnci ani rúra nového plechu. Gaštanové vlasy vlnili sa spod neho,   hrali trochu do hrdzava. Pod nosom sa chlpia fúzy, inak by veru   oholená tvár, k tomu zaprášená tuším, bola priženská. Na prvom   sedisku vysoko bol chlap v cifrovanej bielej širici, s vyšitými   ružami a tulipánmi. Klobúčik s vysokou vyhrnutou partou s nastoknutým   čiernym pštrosím perom svedčil mu tak, ako malý klobúčik bruchatému   hríbu.
    </tei:p>
    <tei:p>
     Hintovík ich minul. O chvíľu sa obzreli, kde je. Stál, pred   rozsiahlym domom.
    </tei:p>
    <tei:p>
     „Aha — v Bezirksamte!” zašomral Dúbravčík zlostne. „Veľká láska k   veľkomožnému pánu forštandovi.”
    </tei:p>
   </tei:div>
   <tei:div type="chapter">
    <tei:head>
     2
    </tei:head>
    <tei:p>
     Dúbravčík dokrivkal po biede o hrčavej borôvkovej pred hospodu   kdesi pri „Spodných hradách”. Domov za jeho hospodou už nebolo.   Počali sa hneď šíriť polia po vŕškoch a údoliach. Okolo zákrut   Slanej, ako vyhýba kopcom, stelú sa sťa dlhočizný koberec kvetnaté   lúky až hen kdesi k belasým vrchom. Sponad prváka z nich, Zubotína,   tisnú sa biele komíny, rastú samy zo seba, sťa dobre nadeté periny.   Po lúkach sa belejú košele a nohavice koscov; ale zredli. Slnce   pripeká, vytiahlo rosu, kosa nechytá. Podchvíľou scvendží pod   osličkou a blysne na slnci. Ženy a dievky idú s hrabľami, tiež v   bielom, ani kŕdliky husí.
    </tei:p>
    <tei:p>
     Zemän sa musel najprv očistiť. Koniec cesty prešiel hradskou v   prachu; v hore a po vŕškoch nebol by sa tak doriadil. Pribehla mu   pomáhať sama gazdiná; začala čistiť čižmy, aby sa nemusel zohýnať v   tej spare, po toľkej ceste.
    </tei:p>
    <tei:p>
     „Ach, horúčava; komíny sa stavajú, ešte sa strhne búrka. Len by   nie kamenec, Bože zavaruj! A popod Zubotín z Lopúchova hodný kus   cesty. Museli sa pohnúť do dňa.”
    </tei:p>
    <tei:p>
     „Na svitaní akosi.”
    </tei:p>
    <tei:p>
     „Svitá o pol štvrtej; deň dlhý, ledva sa dočkať večera. Majú   nejakú pilnú robotu, že sa unúvali?”
    </tei:p>
    <tei:p>
     Pozerala naň zdola bokom, šúchajúc kefou naspamäť i pomimo, či sa   jej zverí, čo ho donieslo do Slabušian.
    </tei:p>
    <tei:p>
     „Len navštíviť,” odpovedal jej. Nespokojná stvora! V lete sa jej   nepáčia dni, lebo sú dlhé; v zime zasa, lebo sú krátke. V oblakoch   hneď vidí kamenec a teplo jej je horúčava. Pritom by rada všetko   vedieť; nuž len si vytrite zúbky na tento čas! Ale aby dala pokoj,   vysvetlil jej: „Navštíviť priateľov. Tak hneď Ondrejka, ako sa má.   Ale vidím, nie najlepšie. Kosti dobre trčia na lícach. Vari ho zle   chováte?”
    </tei:p>
    <tei:p>
     Či tak? To je pláca za veľkú opateru? Prestala čistiť čižmy,   uprela doň tmavé oči ani pichliače. I pery jej stenkli akosi. Ale   ona? Nech povie, ak má Boha pri sebe, čo mu chýba. Chvalabohu, tu   neprebiedili prednovku, ako z tamtej strany Zubotína na žobráckych   Horniakoch. (Zachovaj si, horniacky hladoš, čo je zadierať do vdovy   Chrenkovej!) I teraz sa nájde pšenice v štokoch, hoci nová už   dozrieva; jesto z čoho umiesiť halušiek. Netreba ísť požičiavať s   koryčiatkom po susedoch. Bude i nová rožkuľka onedlho, bryndza   májovka čaká na ňu.
    </tei:p>
    <tei:p>
     „Nedržíme sa ako u Habarčiarov, to sa vie, ale zato ani   nebiedime.” Zemän pri tom mene sa strhol, ani keď blesk rozsvieti   tmavý, nočný kraj, ukážuc jeho veľkú krásu. Otvorili sa výhľady hen   doširoka, prsia dýchajú voľno, v nich hrejú prívetivé plamienky. „A   nerečiem,” pokračovala už trochu udobrená, „mohlo by i horšie byť.   Koľko sa ich zbehlo všakových do Slabušian! Všetkým dať papu, samí   hladoši, ani jeden zažitý.” Prestala čistiť, vystrela sa a riekla mu,   skoro udobrená, veľmi ticho: „Dokedy budú ešte? Nezoberú svoje   batôžky?” Pozerala naň veľmi bedlive, oči sliedili po jeho tvári. Keď   stisol v neistote plecia, vzdychlo sa jej sklamaním.
    </tei:p>
    <tei:p>
     „Či vám toľme zavadzajú?” usmial sa.
    </tei:p>
    <tei:p>
     „Ako by nezavadzali! Všetko zdraželo. Funt baraniny bol päť groší,   funt soli pol druha, a tu toľká dražoba! I dohán pokúpili úvalom na   koreni, korene čítali; mali ho odpoly darmo a teraz ho predávajú za   drahý groš i s klkmi a motúzmi. Toľkí financi! Na všetko plať porcie.   Keď si ide mládež zatancovať, nech si kúpi prvej orlíka. Všade samý   žandár, akoby sme boli zbojníci. Peniaze premenili. Nevidíš rimštiaka   ani dvadsiatnika, tobôž toliara. I šesták vymysleli z papiera! Na   papieroch samé pekné panie: ale čo z peknoty? Z peknej misy sa   nenaješ.”
    </tei:p>
    <tei:p>
     „Nie je to všetko tak, ako sa nám mení!” Bol čistý, ako zo   škatuľky. Vari preto sa jej smeje! Šaty mu pristanú, ako uliate. Nuž,   driečny mládenec. Na lícach sa mu túlajú jamky, oči pozerajú smelo a   veselo na svet. Jemu je pekný, hoci šomrú naň zo všetkých strán.   Pozastavila sa, vari ide pred ňou zastávať nové poriadky? To by mu   radila! Pochválili by ho v Slabušanoch. Tu šomrú všetci napospol, i   sami hurbanisti, čo ich je štipka. „Vy ste mňa očistili z prachu, za   to vám ja očistím trochu okuliare, aby vám lepšie ukazovali.”
    </tei:p>
    <tei:p>
     Postavila sa mu; nech len čistí, keď je taký majster. Vysvieti mu   i ona, čo je svet nový a poriadok.
    </tei:p>
    <tei:p>
     „My ľudia,” začal jej ukazovať na prstoch, „sme vám taká črieda,   ktorá nikam bez valacha; neviete, že by sme sa rozstrečkovali bez   neho? Valasi nás pasú na pastvách dobrých, vodia na vodu, zavracajú   valaskými psi, alebo i tatarcom. Zato večer i ráno vženú čriedu do   strungy, stískajú škurátiky, aby sa vyžmýkalo do ostatnej kvapôčky,   čo sa nájde v nich. Či sa ovca má žalovať na valacha, že jej stíska   škurát, milá pani Chrenková?”
    </tei:p>
    <tei:p>
     Mykla plecom a utiera ruky v širokej, hrubej zástere i lupká naň   očami.
    </tei:p>
    <tei:p>
     „Čo by sa mala žalovať, keď nevie hovoriť? Ale žalovala by sa, i   kričala by, keby vedela. Ale ovca je ovca; čuší, žuje a meridzia i   hrbí chrbát, keď ju bolí.”
    </tei:p>
    <tei:p>
     Zemän pohodil hlavou, že to nepatrí k veci.
    </tei:p>
    <tei:p>
     „Vedieť hovoriť, darmo by šomrala na valacha: nech šomre na   škurát. Na to ho má, aby sa vyžmýkalo, čo je v ňom. Nechať ho plný,   rozpieralo by v ňom. Nemala by pokoja a hľadala by sama, kým by   našla, kto ju sprostí mlieka.”
    </tei:p>
    <tei:p>
     Gazdiná nepozerala naň prívetive. Ľudí prirovnávať k ovciam a ani   nepovedať: nehodno primeriavajúc! Aká je to robota? Či v Lopúchove   majú taký móres? Ale Zemän nedal nič na jej pohoršenie. Veselé,   čierne oči behali posmešne po jej starej tvári, povráskanej ani   plánočka v zime.
    </tei:p>
    <tei:p>
     „Že terajší páni stískajú prituho škurátiky?” začal sa jej   posmievať znova. „Len do tých čias, milá pani gazdiná, kým cvrká z   nich. Keď vycvrkne ostatná kvapka, prestanú. Nebyť ich, prišli by iní   na ich miesto, najskôr predošlí páni. Ak by prišli, nebolo by nič   lepšie. Neverím, že by dali sadiť dohán a neodňali ho. Predošlým by   sa tiež zapáčilo vziať ho odpoly darmo a predávať po troche za drahý   peniaz. I oni majú dobré päste, vedia žmýkať, ako svedčí. Vieme, ako   sa cedilo nešťastným ovečkám sprvoti mliečko, a keď ho nebolo, i   znoj, ba i krv. Zabudli ste na dežmu,
     <tei:hi>
      1
     </tei:hi>
     [^10] robotu, drábov a   dereše? Dosť sa nakrčili chrbtov poddaní, ani tie ovečky. Nám   nepoddaným žmýkali zasa zdravý rozum z hlavy. Nalievali nám lievikom   všakové prekrútené výmysly. Nechceli nám vykrútiť jazyk a vsadiť   miesto neho akýsi ,uhorský’? Vraj v Uhorsku žiješ, ,uhorsky’ hovor:   lebo vraj nemôže byť, ako má byť, kým v krajine nebude jedna reč,   jeden národ.”
    </tei:p>
    <tei:p>
     Zadívala sa naň, čo jej to nahúdol. Pesnička nebola veselá, ale   uspokojujúca. Keď je tak, nestalo sa nič zlého. Miesto zodratého,   oslabeného jarma naložili nové, trvácnejšie. Nepremenilo sa nič, iba   jarmo a pohonič. Rozpovedal jej to veselo. Tak vraj musí byť, ak má   byť poriadok vo svete. Duša sa uspokojila: necíti, že jarmo trochu   omína. Zato mu ukáže, akú biedu trie u nej jeho kamarát. Hoci vhupol   do domu znezrady, bude obed, akoby sa bol prihlásil pred týždňom.   Bolo by ho nežiaľ chovať; naberal by inak na seba, nie ako neborák   Dúbravčík.
    </tei:p>
    <tei:p>
     Chcela ísť, ale Zemän ju zastavil. Spýtal sa jej už vážne, čo je   jeho priateľovi.
    </tei:p>
    <tei:p>
     „Z úradu je vždy najedovaný,” zverovala sa mu. „I to nešťastné   koleno, i to ho bude omínať.” Zemän prisviedčal, že najskôr ono. I   prvej videl, čím boli bližšie k domu, tým ťažšie sa mu išlo. Len načo   hľadal hospodu na ,Spodných hradách’, prečo nie na námestí? A či ho   privábil na vyhnanec zjav pani Chrenkovej? Dusil smiech v sebe, keď   pozrel na ňu. Tvár jej zvráskovatela, i jedno plece je vyššie ako   druhé. „Bude tá guľka,” potvrdila, berúc stolček, na ktorom držal   nohu pri čistení. „Bolo mu treba ísť toľké svety po ňu?”
    </tei:p>
    <tei:p>
     „Hm — on ju nehľadal, ona mu našla koleno,” riekol a potískal ju   do domu za nerovné plecia. Nechce ju zabávať, ešte by prismudla   kôprová omáčka. Poometal sa, vyhrnul čierne vlasy, že nad čelom stáli   ako do kôpky, kývol jej hlavou uznanlivo, že ho prišla očistiť.
    </tei:p>
    <tei:p>
     Pri obede uznal, že je Dúbravčíkovi u nej ani muche v kyseli. Obed   bol i dobrý i všestranný. Doniesla i kyslastého vína, ktoré chutilo   veľmi v tej horúčave. Sotva dofajčil štiavničku, už mu hlava previsla   na okrúhlom operadle divána. Ukonaný, sýty, zaspal ani zabitý.
    </tei:p>
    <tei:p>
     Dúbravčík sa vykradol do úradu. V kuchyni napomenul, aby nebúchala   riadom; on príde, čím bude môcť skorej. Tak i urobil. Vybavil menšie   vecičky a hlásil sa u forštanda, že musí ísť; má hosťa, dobrého   priateľa z Lopúchova. Tvár predstaveného sa uškerila, zložila sa do   vrások, najmä okolo očí. Len oči hľadeli chladno. To všetko dovedna   tvorilo povestný blahosklonný úsmev, známy už celému   becirku.
     <tei:hi>
      2
     </tei:hi>
     [^11] I červenkavý chĺpok medzi vypučeným čelom a   plešinkou zaknísal sa uznanlive dva-tri razy hore-dolu.
    </tei:p>
   </tei:div>
   <tei:div type="chapter">
    <tei:head>
     3
    </tei:head>
    <tei:p>
     Keď vošiel do izby, priateľ ešte chrápal veľmi úprimne. Pošteklil   ho perom pod nosom; smial sa, ako sa nos hýbe zboka nabok, keď skrúca   ústami sem-tam. Keď zdvihol ruku, odohnať domŕzavú muchu, otvoril oči   a díval sa naň pozorne, kým sa vynašiel, kde je a čo tu robí.
    </tei:p>
    <tei:p>
     „Dobre padlo zdriemnuť, dobre. V izbe chládok, ani múch nemáte. V   chudobnom Lopúchove ich je viac ako vo vašej kananejskej   hojnosti.
     <tei:hi>
      1
     </tei:hi>
     [^12] Padajú na biedu, nebodaj!”
    </tei:p>
    <tei:p>
     Začal sa rozťahovať, ani máčik na prípecku. I zazíval.
    </tei:p>
    <tei:p>
     „Bol by ťa nechal chrápať, ale myslím, neprišiel si do Slabušian   spať a možno ani kvôli mne.” V zamyslených, sivých očiach mihol mu   úsmev, sťa keď padne spomedzi oblakov jasný záblesk na chmúrnu   dúbravu.
    </tei:p>
    <tei:p>
     „Týmto razom už odpustíš; nešiel som za vŕšky a Zubotín pre teba,   hoci ťa rád, ako brata.” Dúbravčík mu prikyvoval, i rukou tíšil, aby   sa nevyhováral. Vie dobre, čo ho ťahá. Zemän sa vystrel, vypučil   prsia a nadul líca ako škrečok; riekol hrubľavým, fufnavým hlasom:   „Mnohovážni páni patronové a najzávažnejší medzi nimi pán Ján   Habarčiar.”
    </tei:p>
    <tei:p>
     „I to, čo k nemu prináleží,” doložil Dúbravčík. Ale úsmev chytro   uletel; oči začali pozerať veľmi vážne. „Čo má byť, Mišo, nech bude   razom. Dva razy meraj a strihaj naskutku. Obracaj sa. Nespi.”
    </tei:p>
    <tei:p>
     To znelo trochu ako velenie mužstvu tam niekde v Prešove alebo   Kežmarku pred írečitými mešťanmi, ktorí sa dusili od smiechu nad   slovenským: „Vpravo zvrat! Vľavo hľaď!” Možno v slovách bola i   výstraha, návestie, že je sparno; nad Zubotínom rastú chmáry,   nadúvajú sa a začínajú sa nalievať najväčšie vydutiny akoby   olovom.
    </tei:p>
    <tei:p>
     Zemän pokýval hlavou a uškeril sa na jeho skysnutú tvár, ustarané   oči.
    </tei:p>
    <tei:p>
     „Ondrejko, veľmi si sa premenil. Pozeráš mrzute na svet; ľudí   strašíš o poludní. Spod hradu Muráňa odniesol si si pamiatku v   kolene, i zadovážil si tam kdesi i čierne okuliare. Čo strašíš   mládencov? Cic kozy kozina! Daj vytiahnuť tú protivnú guľku, zahoď v   čerty okuliare. Daj sa ostrihať, tú pochlpenú bradu aspoň podstrihni.   Máme Jána Vajana;
     <tei:hi>
      2
     </tei:hi>
     [^13] pôjdeme do Habarčiarov. Vyspal som   sa, prečistil myšlienky; uvidíme, čo povie švárna Anička. Azda   nezabudla!”
    </tei:p>
    <tei:p>
     „Dlhé vlasy, krátka pamäť. Hádam ani rozum nesiaha po Frašták, ver   mi. Alebo si mívaš: taká Hana je krivánska žula? Nestavaj na ňu bašty   a cimburia. To ti je, Mišo, pena, ani nie tá na penovky, ale na   mydlinách. Kvietoček zmľandravený v teplej hrade; daj ho na vetrík a   slnce, ovesí hlávku.”
    </tei:p>
    <tei:p>
     Michal Zemän tuho skrúcal hlavu. Hana mľandravý kvietok z teplej   hrady!
    </tei:p>
    <tei:p>
     „Nebalamuť, Ondrej! Voňavé cíperie z tatranských brál!”
    </tei:p>
    <tei:p>
     Dúbravčík pohol plecom a pokračoval.
    </tei:p>
    <tei:p>
     „Pozri otca! Umäkušená hnilička. Mäkké cesto, ktoré sa rozlieva;   nedvíha sa v peci na vysoký podarený peceň, ale skväcne v páli, a   potom sa jeduje, že ho nedvíhajú, nenesú. Lebo chcel by sa dať niesť,   keby ho mal kto. Ctibažnosť, Miško, nadutý mech. Nezabudni ani na   Geňa. Dnes-zajtra sa ti vykotúli z neho Jenő, ak nie i dosiaľ.”
    </tei:p>
    <tei:p>
     Zemänovi začalo byť horúce. Štúral prstami za golierikom, akoby ho   tam stískalo. I mašľa je priteplá na túto horúčavu. Ale čože, musel   si do Slabušian vybrať hodvábnu šatôčku, najkrajšiu v Lopúchove. Tam   doma zbavila i tlačená na mušky. Lopúchovské dievčatá pozerali i tak   za ním; opatrne, pravda, spoza spustených záclon. Do Slabušian sa   treba pochlapiť. Dal si ušiť nový oblek, tmavo-orechovej farby, i   poriadne štíble. Majster Félix, trubiroh, urobil ich tesné. Pošle mu   ich zasa nabiť na kopyto. Ale kým príde do Lopúchova, dostane mäkké   otlaky.
    </tei:p>
    <tei:p>
     Hoci je veselý, jeduje ho, i poriadne, že mu omrzenec strká   starého pod nos! Čo ho do starého? Nech ho čerti vezmú, ak je taký,   ako fabula ukazuje.
    </tei:p>
    <tei:p>
     „Či sa ja budem s ním oblápať? Vieme naostatok, čo čakať od   starého vreciska s vlnou. Krúti chvostíkom na tú i na tú stranu. Tá   choroba je v móde, priateľu; udomácnený priemysel na Slovensku.   ,Honi’, ako značili pred meruôsmym. A možno sa už pestoval i za čias   Svätopluka. Pod Maďarmi, od počiatku nášho storočia, začal veľmi   prekvitať. Pod Nemcom dozrie; budeme hryzkať pekné ovocie, trnky,   drienky a tŕpky. Tebe sa už sťahujú od nich ústa, i tečú riedke,   horkasté slinky. Zídu sa ver’ k tejto klkovatej priadzi, ktorú nám   príde drugať. Ľanovej sotva sa nám veru ujde súkať. A Geňo? Nech ide   do paroma! Aký otec, taký syn…”
    </tei:p>
    <tei:p>
     „Aká matka, taká Katka,” prisvedčil mu Dúbravčík.
    </tei:p>
    <tei:p>
     Zemän očervenel ako rak. Prišiel k nemu celkom blízko, temer sa ho   nosom týkal.
    </tei:p>
    <tei:p>
     „Katke pokoj, vieš! Tá je moja, abys’ vedel, od veľkého bálu v   Mikuláši. Hejk hore na mieste, Ondrej, vieš! A guľku daj vyňať, nie   je v kolene, ale šarapatí tuto — tuto,” klopal prstom na čelo i tisol   sa mu pod oči. Dúbravčík sa veľmi neobzeral oň, ani jeho   rozhorčenosť, do ktorej sám Zemän položil čosi žartu. „To je morálna   guľka, Ondrej.”
    </tei:p>
    <tei:p>
     Dúbravčík sa bol usmieval, ale keď mu spomenul guľku, zvážnel;   podvihol ruku a riekol:
    </tei:p>
    <tei:p>
     „Guľke pokoj na tento čas, Mišo; tá je mne ako tebe Katka. Na nej   je niečo takého, čo nik nevie, iba ja. Nesmie sa brať do úst len tak   kedykoľvek.”
    </tei:p>
    <tei:p>
     Zemän tiež zvážnel, odstúpil od priateľa; začal hľadieť naň trochu   zahanbený, že sa držal nesvedčne. Jeho oči akoby hovorili:
    </tei:p>
    <tei:p>
     „Odpusť!”
    </tei:p>
    <tei:p>
     Dúbravčík mu položil rameno okolo pliec, pritiahol ho k sebe.   Vážne sivé oči pozerali naň skoro nežne.
    </tei:p>
    <tei:p>
     „My sme priatelia, všeličo si môžeme povedať. Tak zasa o tom bále,   ak dovolíš. Dávali ho, ak sa nemýlim, bývalí väzni.” Zemän   prisvedčil. „Väzni a zajatí.” Dúbravčík ho pritiahol tuhšie k sebe.   „Bol vari i Habarčiar v zajatí? V Arade?
     <tei:hi>
      3
     </tei:hi>
     [^14]   Segedíne?“
     <tei:hi>
      4
     </tei:hi>
     [^15]
    </tei:p>
    <tei:p>
     Tu sa i Zemän rozosmial, že vážny priateľ sa dal do žartov. Nebol   by chcel dať na sebe prischnúť žartu, preto nebránil Habarčiara.   Vedelo sa, že Habarčiar od mája meruôsmeho až po   Világoš
     <tei:hi>
      5
     </tei:hi>
     [^16] sedel v Brne; čakal na zdravej strane, kým   neprehrmí búrka. Bol na zhromaždení v Mikuláši 10. mája, ale potom už   nik neslýchal o ňom, kým sa neskončili boje. Vyzvedelo sa akosi, že v   samom Mikuláši mu mihol akýsi priateľ zo stoličného domu, aby sa   stratil, ak nechce mať galiby, lebo na vodcov idú vyhlásiť štatárium.   Z Mikuláša šiel rovno do Pribyliny a stadiaľ cez Tatry do Haliče.
    </tei:p>
    <tei:p>
     „Dajme tomu pokoj, Ondrej,” prosil ho Zemän tak milo, že   Dúbravčíka obmäkčil. „Kvôli Aničke. Nedajme jej znať, že pán otec nie   je hrdina. Netešilo by ju to, viem, je dobrá Slovenka.” Keď cítil, že   sa Dúbravčík trhá od neho, začal mu dotušovať: „Veď naostatok, čo?   Pásli naňho, nuž sa schoval. I iní utiekli za hranicu; kto nemohol   ujsť, schoval sa na salaš, do záčina, do včelína. Kto sa neschoval   alebo neuskočil, keď ho lapili, odvisol, ako Šulek, Holuby, Svätík,   Bartoň, Kapitán, Bemert, Langsfeld a iní.
     <tei:hi>
      6
     </tei:hi>
     [^17] I Hurbana   čakala šibenica pred hlbockou farou. Boli časy šibeníc a väzenia. Nie   všetci sú bohatieri, dívať sa na šibeň a neprosiť o milosť, ako   Daxner, Rimavský a Bakuliny.
     <tei:hi>
      7
     </tei:hi>
     [^18] Daj otcovi pokoj. Maj   zreteľ na Hanku; je úprimná slovenská duša. Vzala perečko vďačne. Na   mládnik rozmajrínu povedala, že ho zasadí do obloka. Nuž pre ten   mládnik, Ondrej, nech sa zelenie.”
    </tei:p>
    <tei:p>
     „Tak nedbám, Miško,” pristal Dúbravčík. „I Chrenková ti dosvedčí,   že ti žičím. Nechže sa rozrastie mládnik, ako céder na Libane. Nech   pretrvá tisíc rokov.”
    </tei:p>
    <tei:p>
     „Ďakujem, brat, ďakujem!” Zemän by ho bol oblapil od radosti. Bude   teda pokoj, na minulosť sa prišije záplata, nech diera nekole   oči.
    </tei:p>
    <tei:p>
     Ale Dúbravčík začal chodiť hore-dolu, čechrať schlpenú bradu, i   ústa sa mu hýbali, i pokrúcal hlavou. Rozvažoval o Hanke, i   Habarčiarovi, o Geňovi i Slabušanoch. Natískajú sa mu myšlienky,   akých iní nemávajú. Všetko dovedna jemu je nie hodno veľa a patrí   nebodaj do toho istého vreca. Iba Chrenkovej by mu bolo ľúto. Varí   dobre, hospodu má v poriadku. Vie, že sa neobstojí dlho u nej. Je už   skoro dva roky, ale nevedieť, či sa dočká Vianoc. Bývalým   dobrovoľníkom, nebárs sa dajú zohriať pridlho na tom istom mieste.   Príde vyprázdniť hospodu, do tých čias chodiť medzi ľudí, a medzi   nimi zle. Tak i tento Mišo vynútil na ňom sľub, a daromná hodina…
    </tei:p>
    <tei:p>
     „Miško, tá vec má hák,” obrátil sa zasa k nemu. „Ja dám vďačne   pokoj Habarčiarovi, ale či on dá mne! Čo povieš: zniesť všetko,   čokoľvek?”
    </tei:p>
    <tei:p>
     „Hrčavý je ten Ondrej, hrčavý!” škrabal sa za uchom. „Nie všetko,   Ondrej, iba trochu, trošičku viacej, ako by si zniesol od iných.”
    </tei:p>
   </tei:div>
   <tei:div type="chapter">
    <tei:head>
     4
    </tei:head>
    <tei:p>
     Keď sa prichodilo zberať, vysvitlo, že Zemänovi treba ešte   vyhladiť golier na košeli. V chôdzi sa uhrial dosť dobre, najmä keď   sa spustil na hradskú. Oblek tmavoorechovej farby bol predsa len z   dobrej vlny, ako sa božila Kufflerka, keď naň strihala z kusa. Bolo v   ňom ani v peci. Golierik sa prepotil a pokrkval najväčšmi, keď mu   previsla hlava na diváni. Chrenková ho musela pokropiť a vyhládzať   sklenenou guľou na horúcej ťapši. Kým ho vyrovnala, Zemän sa chladil   v priateľovej nočnej košeli.
    </tei:p>
    <tei:p>
     Keď sa vyriadil, musel zviesť s nim veľmi dlhú bitku, kým ho   naozaj nakriatol ísť s ním.
    </tei:p>
    <tei:p>
     „I ty si taký pokutkár, Ondrej. Kto chce vo svete k niečomu prísť,   musí rovno ťahať. O spoločnosť nestoja, pec opatrujú len ľudia v   barbarstve sa brodiaci.”
    </tei:p>
    <tei:p>
     Dúbravčík sa začal riadiť a jednou cestou sa bránil.
    </tei:p>
    <tei:p>
     „Len mi hádž citáty z Hurbana na hlavu. Nebojím sa ich. Viem v   spoločenskom, šľachetnom živote klíči semä všetkých znamenitých   cností; ale šľachetnej spoločnosti nenájsť všade, najmä kde každá   schôdzka v spoločnosti ťahá za sebou dlhý, smradľavý motúz kadejakých   fufnavých rečí. I to je z Hurbana.”
    </tei:p>
    <tei:p>
     „To je, Ondrej, frfot v tom akomsi letargickom stŕpnutí.”
    </tei:p>
    <tei:p>
     Prišli pred dvor Habarčiarov. Bol potisnutý za veľký ovocný sad,   ktorý sa pýšil veľkou rozkonárenou lipou. Ostatné stromy okolo   nádhernej kráľovnej boli ako skromní, ponížení sluhovia vo všedných   šatách. Zemän prisviedčal sadu, že je na mieste, a ešte úprimnejšie   priestrannému domu, do ktorého viedli schody cez trnác. Dom zodvihli,   aby bolo kde dať pivnice. Z trnáca mohlo sa ísť na drevenú pavlač na   jednu a druhú stranu. Krylo ju široké zúbkované ústrešie, pod ktoré   tu i tu šibne lastovička, spisknúc jasave, keď zazrie široké pyšteky   o žltých kútikoch vytŕčať sa z hniezda. Z veľkého dreveného válova   pili kone. Keď podvihli hlavu, akoby prežúvali, voda sa im cedila   pomedzi gamby. Mládenec v sviatočnom ťahá vodu zo studne a,   vylievajúc z vedra, prihovára sa koňom „Bŕŕ — na!” Medzi kone sa   tisne malé hača s plášťmi bavlnovitej srsti po bedrách, ani čo by   bujnel na nich mach.
    </tei:p>
    <tei:p>
     Vo dvore je mnoho vozíkov, ale i obyčajných vozov, ani čo by v   nejakom veľkom hostinci o trhu. Kone vypriahnuté, popriväzované o   drabiny alebo kolesá, natláčajú sa senom, najskôr lanským ešte.   Chlapci postávajú v hŕbkach, oblečení sviatočne, v čistých košeliach   o širokých rukávoch.
    </tei:p>
    <tei:p>
     Zemän mihol priateľovi, čo nefrfle teraz, pri toľkej sláve! Dvere   otvorené na obe krídla, akoby núkali: „Len poďte! Dnes nás otvorili   každému, nebudeme preberať.” Zdnuka počuť vravu, medzi ňou jačia   husle raz tuhšie, raz tichšie, ako uvládze struna, keď ju naťahujú   alebo spúšťajú. I basa dudre, akoby mrzute, i jej naťahujú   struny.
    </tei:p>
    <tei:p>
     „Či je toto nič!” drgal uveličený Zemän priateľa. „Pozri slovenskú   pohostinnosť! Ešte len i koňom je tu dobre. Nie?”
    </tei:p>
    <tei:p>
     „Ale som hanil, čím sa vieme preukázať?” riekol Dúbravčík   ústupčive.
    </tei:p>
    <tei:p>
     Stúpa mu do svedomia pre niekoľko okúňavých slov: dotkol sa chýb,   ale neupiera široké srdce a vďačnosť pri prijímaní hostí, kde sa   ukazuje.
    </tei:p>
    <tei:p>
     Vtom sa ukázal mládenec vo dverách v čiernych šatách, akoby ich   bol ulial naňho. Kabát je vykrojený po vestu odspodku, skoro ako   frak. Hodil okom do dvora; nevedieť, či zazrel priateľov alebo nie.   Najskôr ich zazrel. Chytro sa zvrtol na podpätku a zmizol v pitvore.   Nedôverčivé oko Dúbravčíkovo ho zočilo.
    </tei:p>
    <tei:p>
     „Videl si ho — nášho Geňka? Ako blysol zadkom, keď nás zazrel?   Pekná vítanka — čo? Ale čože — nie sme Ický-Fický.”
    </tei:p>
    <tei:p>
     Zemän sa prihrbil trochu. Nemôže odškriepiť, že Geňko by bol iste   zazrel, kto prišiel, nech sa mu tak ukáže vo dvore Szlameczky alebo   Vidlicskay. Ale zasa Geňko nie je na vine, že sú oni dobrovoľníci   Dúbravčík a Zemän, a nie Szlameczky a Vidlicskay. Ak by chceli vojsť   do panskej kože, on by im nevytýkal. Radšej mu teda neodpovedal, len   mrdol plecom. Má inú starosť. Pozerá po oblokoch rad-radom, ako   zívajú na pavlač, v ktorom je pekný rozmajrínový mládnik. Vidno   muškáty, fuksie, ba i jalové ešte ruže; v jednom sa pýši i bujný   mačací chvostík, hustý, že by mucha neprešla cezeň; tam zasa je   cypruštek o žltkavých lístkoch; z jednej i druhej strany dverí   postavili hrdé oleandre, okolo nich budú tučné slabušianske muchy.   Rozmajrína nevidno. Bude v obloku, najskôr z tamtej strany. Sotva ho   bude mať na dvor, tobôž na pavlač; nemohla by ho ani otvoriť v noci.   Bude vychodiť najskôr do sadu, alebo do záhrady.
    </tei:p>
    <tei:p>
     Hneď vo dverách ich prijal sám gazda. Bol rozopätý; veď i ktovie,   či by ho mohol objať kabát, hoci i voľnejší. Vesta o žltých   gombičkách a červených kúkoľových kvetoch je priestranná a predsa   natiahnutá do puknutia na okrúhlom bruchu. Sivkasté vlasy trčia   vzdorovite dohora, tvoriac akoby hrebeň od čela po hviezdu. Fúzy   obstrihal, bradu oholil, nechal podlhovasté kefôčky od uší nadol.   Bude nežiaľ chodiť naostrenej britve po natiahnutej koži   podhrdlia.
    </tei:p>
    <tei:p>
     Zemän s veľkou úctou mu zaželal k menu zdravia, šťastia a hojného   zdaru. Dúbravčík pomáhal držať aspoň za jeden rožtek rozsievku s tými   darmi. Tučné mocné ruky chytili sa za spodný krajíček vesty, akoby   ustaté od toľkých darov, ktoré dostali v deň slávneho mena, v pekných   slovách. Ústa spod šedivkastých fúzov ďakovali slávnostne. Ale hneď   prešli na každodennú obvyklosť.
    </tei:p>
    <tei:p>
     „Zložte sa, ľudia, zložte, ak ešte nájdete prázdny klinec. Ak nie,   položte, čo máte, kdekoľvek na posteľ. Prejdite, prejdite; nájdete i   našich. Medzi kúkoľom a šmätákom nájde sa i zrnko pšenice.”
    </tei:p>
    <tei:p>
     Ďakovali mu za toľkú srdečnosť, že ich dáva medzi pšenicu. Michal   Zemän hľadel ho zaujať. Musel robiť za oboch; Dúbravčík, predpojatý   leňoch, spustil sa naň. Ale nebude robotovať za iných; bližšia   košeľa, ako kabát. Tak mu začal rozprávať veľmi priateľsky:
    </tei:p>
    <tei:p>
     „Neťažilo sa mi prísť z Lopúchova, hoci bola horúčava. Šiel som   popod Zubotín, len tak vŕškami, aby splnil, čo som sľúbil v   Mikuláši.”
    </tei:p>
    <tei:p>
     „V Mikuláši?”
    </tei:p>
    <tei:p>
     Hľadel tmavosivými očami po izbe, čo sľúbil, kedy, ako. Tučné, ako   podpuchnuté mihalnice lupkali veľmi naliehavo.
    </tei:p>
    <tei:p>
     „Tejto zimy na bále, čo dávali bývalí zajatí,” napomenul Zemän.   „Ráčili ste byť s mnohováženou rodinou.”
    </tei:p>
    <tei:p>
     Habarčiar si ho obzrel lepšie. Bolo ich mnoho všakových, i   zajatých i dobrovoľníkov, kto by nosil v hlave toľké nové známosti.   Ale prišiel až hen z Lopúchova, tak sa mu priznal, že sa pamätá veľmi   dobre.
    </tei:p>
    <tei:p>
     „To bola zábava, čo? A pekné trávnice, čo nám spievali! Zajatí a   vyhnatí môžeme sa pamätať, čo?”
    </tei:p>
    <tei:p>
     Tľapol ho po pleci, že Zemän, hoci chlap na mieste, sa uhol. V tom   si ani nevšimol, že sa Habarčiar zahrnul medzi vyhnatých a či práve   zajatých. Dúbravčík si všimol, zmraštil sa a rozčechrával schlpenú   bradu.
    </tei:p>
    <tei:p>
     „Nezabudneme, nie; ani ja, hádam do smrti nie.”
    </tei:p>
    <tei:p>
     Tu Zemän myslel: najlepšia príležitosť kovať železo, kým je   horúce, a nadštrknúť, hoci len z ďalekého ďaleka, čo prišiel   ovoniavať, ale domáci pán sa mu vyšmykol.
    </tei:p>
    <tei:p>
     „Ja by, pán brat, mal niečo v dôvernosti.” Chytil Dúbravčíka za   prsia i šutroval ho k bruchatej peci i s prípeckom z ligotavých   zelenkavých črepov. Dúbravčík sa kyvkal za ním. Zemän ostal s   pootvorenými ústami. Nevedel, či ísť — alebo nie. Habarčiar mu kývol   prstom. „Len poďte! Medzi bratmi niet tajnosti. Počúvajte; kde   môžete, pomáhajte.”
    </tei:p>
    <tei:p>
     Zemän prišiel k nim, udivený nad úprimnosťou i srdečnosťou. Bol by   durkol priateľa do rebár, že sťahuje tvár nakyslo a hmatká to   bradisko.
    </tei:p>
    <tei:p>
     „Vec jednoduchá, ako na dlani,” začal a pozeral tu na jedného, tu   na druhého. „Ruka ruku umýva, budú obe čisté.” Zemän prisvedčil   hlavou; chcel spomenúť, že medzi rukami musí byť dobré mydlo.   „Kedyže, pán brat, budeme mať to dovolenie? Pán Zubotinszky by ho   potreboval.” Teraz už držal Dúbravčíka za prsia či kabát oboma   rukami.
    </tei:p>
    <tei:p>
     Dúbravčík, hoci bol ako v zajatí, v jeho moci, zoprel sa. Pokrútil   hlavou veľmi rozhodne, že z toho nebude nič.
    </tei:p>
    <tei:p>
     „Ale ho potrebuje! Ako by to bolo!” dotušil mu.
    </tei:p>
    <tei:p>
     Oči tmavej oceľovej farby blysli spod ťažkých mihalníc.
    </tei:p>
    <tei:p>
     „A tak musí byť. Dovolenia nemôže dostať,” istil Dúbravčík.
    </tei:p>
    <tei:p>
     „Môže byť — len chcieť!” Podvihol obrvy, ako na výstrahu ešte   vyššie než obyčajne, hoci strana ponad nos je hodne podvihnutá. „Ako   by ste nemohli? Kto je na závade?”
    </tei:p>
    <tei:p>
     „Povinnosť, presvedčenie a všetko, čo viaže úradníka.”
    </tei:p>
    <tei:p>
     Habarčiar mu chcel povedať čosi prudkého, ale sa zhákol. Možno   chcel ho šibnúť, že sú to plané výhovorky.
    </tei:p>
    <tei:p>
     Dúbravčík sa chcel očistiť, že je nie výhovorka.
    </tei:p>
    <tei:p>
     „Viete, onehdy ako ľahko išlo. Pán Klobusziczký dostal hneď   dovolenie, lebo išlo. Pánu Zubotinszkému nejde. Odpusťte, ale nejde.   A mňa noha bolí, dovoľte, pôjdem si sadnúť.”
    </tei:p>
    <tei:p>
     Habarčiar sa už neozrel oň. Mal pred sebou Zemäna; je z Lopúchova,   ale je tiež úradník, pri becirksamte: bude mať hádam viac   porozumenia. Chytil jeho za prsia; nový kabát tmavoorechovej farby mu   pokrčil, práve kde najväčšmi padá do očí. „Povedzte, pán brat, tak sa   má robiť? My, Slováci, vraj bratia: a tuto hneď frčka po nose.   Znášali sme dosť pod Maďarmi, hnali nás do Segedína i Aradu, ale keď   som potreboval niečo u slúžnodvorského, potreboval som len ústa   otvoriť a uhovel. A tuto naši ľudia, majú moc v ruke, a najmenšej   ochoty od nich. Videli ste, ako ma odbavil.”
    </tei:p>
    <tei:p>
     Pozrel v tú stranu, kde odkrivkal Dúbravčík. V očiach sa zhrnuli   tmavé chmáry.
    </tei:p>
    <tei:p>
     Zemän videl, že sa ho nevyplatí najedovať. Čo sa mu zachce, vie   chcieť; nedá sa odstrašiť. Ondrej vinovatý neuhovieť, ak môže; načo   okolo seba stavať hradby znechutenia a neprajnosti? Ťažko ísť na   ceste, keď si ju sám zasekávaš. On nebude ako Ondrej. Ruka ruku   umýva: to znamená, že pomôže Habarčiarovi, aby mu on zas povolil, keď   predstúpi pred neho pýtať Aničku. Ponúkol sa mu, že sa zaujme u   priateľa. Len by chcel vedieť, o čo vlastne ide.
    </tei:p>
    <tei:p>
     Habarčiar si ho obzrel lepšie. Hm, sám sa mu ponúkol. Oči sa   vyjasnili, ale ostali tvrdé ako oceľ. Mihol v nich úsmev posmechu,   keď sa dotkli valašky. Pravdaže, pestuje i on praslavian-prepiatosti,   vyrastené v dedinských dierach a zabudnutých driemavých mestečkách.   „Dotušte mu, pán brat. Veď takto sa znemožní, znechutí si všetkých. A   ja sa odslúžim, nebojte sa. Nezabudnem.”
    </tei:p>
    <tei:p>
     Zemän váhal, či mu nenadštrknúť hneď o Aničke, ale si premyslel v   tých veciach sa neprenáhľovať. Pobral sa obrábať Dúbravčíka. Našiel i   klinec, zavesiť klobúk a valašku.
    </tei:p>
   </tei:div>
   <tei:div type="chapter">
    <tei:head>
     5
    </tei:head>
    <tei:p>
     Prešiel dvoma izbami, hľadajúc priateľa. Nebolo ho tu, zato bolo   iných hostí. Boli v skupinách, tu sedeli okolo stolov. Zhovárali sa o   gazdovstve, o jarmokoch; samá nespokojnosť, ponosy na zlé časy. Tam   zasa v kúte drvili karty; podajedni stáli okolo nich, pozerať, ako sa   krúti šťastie. Iní sedeli, popíjajúc z veľkých štvorhranných   pintoviek.
    </tei:p>
    <tei:p>
     V nasledujúcej izbe našiel najviac zemanov z okolia. Poznať im, že   sú nie samosvoji. Hja, nové poriadky, nemecké zákony. Nebzíkajú na   vozíkoch predpoludním z dediny na stoličný dom, kde čaká fúzatý   hajdúch. Hľa, dnes u Habarčiara, temer sedliaka, sa tisnú miesto   okolo hlavného išpána. Kto si ich tu všimne? Dvaja-traja farári z   okolia, ale i to len očistom; pozdravili ich, i pozhovárali sa   trochu, ale hneď odišli hľadať svojich. Domáci pán, áno, má sa okolo   nich, i ohlási sa, i pozhovára úslužne. Ale čože, to tiež je nie bez   bočných zámerov. Myslí, keď padli o toľké stupky na rebríku, bude sa   ľahšie vyštverať k nim. A prečo by nie? Zbohatol, má peňazí ako   pliev, majetky, môže sa štverať; má ako a oni ho už len prijmú, aký   je, taký je. Čo na tom, že zbohatol na nich? Jeho otec najprv, potom   on, vyberali od zemských pánov, sami bývalí sedliaci, hotovú dežmu;   brali od nich vlnu odpoly darmo a predávali, kde boli dobré ceny.   Zbohatli za pár rokov, a oni nemohli zbohatnúť, hoci mali od nepamäti   dežmu od sedliaka i robotu zadarmo, nemusejúc ani   porcie
     <tei:hi>
      1
     </tei:hi>
     [^19] znášať do štajramtu
     <tei:hi>
      2
     </tei:hi>
     [^20] ako dnes.   Teraz ich hostí, pokladá sa, tisne sa do rodiny. Leje do nich z   úslužnosti na putne voňavý rizling z Bátovských vŕškov. Má žatvu v   ovčiarňach od Miškovca po Trenčín, záčiny v Brne a Holomúci. Čosi,   ale málo, ide našim súkenníkom do Púchova, Lubinej a Skalice. Chcel   by sa všantročiť medzi nich, pozemiančiť sa až do špiku? Nie je z   famílie, ale je bohatý: prečo nie? Ani jednej slávnej famílii by   nezaškodila dobrá zápinka ťahať rozheganú káru týmito novými   sprerývanými cestami. Čo ich to bude stáť? Keď bude medzi nimi, bude   piate koleso; môže posluhovať; jeho kešeňa sa zíde. I teraz prišli v   obnosených šatách, nejeden má i čižmy zablatené. Skoro každý doniesol   penovku, z vrecka visia strapce mechúra a mosadzný šparcháč na   čistenie fajky. Netreba sa obliecť do mentiek.
    </tei:p>
    <tei:p>
     Sňal sa i s bohatým mäsiarom Peľugom; chodieva i do Lopúchova,   lebo už nemäsiarči. Ženie statok zo žírnych krajov do Viedne na   jatky. Zbohatol i on. Začal sa už i pritierať pánom; ktovie, či   nehľadá tiež švagrovstvo so slávnymi famíliami?
    </tei:p>
    <tei:p>
     Tu našiel Dúbravčíka s borôvkovou hrčavou. Stál, opierajúc sa o   dvere.
    </tei:p>
    <tei:p>
     „Čože trčíš tuná, Ondrej? Prídeš medzi vrany, kvákaj ako ony. Čo   si kazíš budúcnosť? Uhovej, braček, Habarčiarovi.” Dúbravčík sa veľmi   zmraštil, potrhával pochlpenú bradu. „Mne kvôli mu uhovieš,”   prihováral sa mu teplým hlasom. „Prosil ma, aby ťa nakriatol. Mne   kvôli. Vieš, po čo som prišiel. Ja stojím zaňho, on bude stáť za   mňa.”
    </tei:p>
    <tei:p>
     Dúbravčík pozrel naň zo strany; ustarostené sivé oči prijali   teplejší výraz, hoci v nich blúdil smiešok. „Nepleť, braček. Ústa   rapocú; nevedia, čo. Do tých vecí sa nestar. Privrzne ti prsty medzi   dvere, netisni ich ta.”
    </tei:p>
    <tei:p>
     Zemän bol náhlivý trochu, nerozvažoval mnoho, ale podivné slová   spod chlpatých fúzov ho zarazili. Nevedel, o čo ide, o čo prosí.   Spýtal sa ho, aby mu nalial čistého vína, ale Dúbravčík mu pozrel   vážne do očú.
    </tei:p>
    <tei:p>
     „Veríš mi, brat, že ti žičím?” spýtal sa ho ticho, ale v hlase sa   triasol úprimný cit. Zemän ho chytil za ruku a prisvedčil. „Dobre.   Moja rada: neslúchaj Habarčiara. Skrúca a vykrúca. Hľaď svoje, čo máš   pred sebou. Pozri dievke na zuby, ale dobre. A teraz poďme. Tu mi je   zle medzi týmito. Lepší sú tamtí,” hodil hlavou ta, kde boli zemäni.   „Hoci ani v nich niet nič iného, ako sebectvo a nadutosti. Ale v   týchto tu…”
    </tei:p>
    <tei:p>
     Nedopovedal.
    </tei:p>
    <tei:p>
     Zemän stiahol mocné obrvy, jeho čierne oko hádzalo iskry, keď sa   stretlo s postavami v mestských šatách, nových i najnovších. Medzi   nimi boli i tenkí, chudorľaví; zasa i tuční, i veľmi tuční; niektorí   v okuliaroch, iní bez nich. Noví zemäni, noví páni v okrese a   stolici, ako ich poslal systém do krajiny, keď vytiahol   Kossuth
     <tei:hi>
      3
     </tei:hi>
     [^21] s družinou kúsať horký chlieb vyhnanstva.   Niektorí sa i udomácnili. Čo súcejší privykajú i na rizling. Keď piť,   nuž ho pijú nie na kvaterky, ale na poháre.
    </tei:p>
    <tei:p>
     „Nie sú dobrí?” spýtal sa ho Zemän. „Nedá sa vyjsť s nimi?”
    </tei:p>
    <tei:p>
     „Nuž nabíjajú nás na to obhnité kopyto Jozefa druhého. Neviem, či   neprerobia Slováka. Má pružnú kožu.”
    </tei:p>
    <tei:p>
     „Ale čerta,” zahriakol ho Zemän. „Ľud nie, iba čo zoberú šamotinu,   ktorá vysadla na masu. Tú nech si berú. My budeme vždy len v   praslavian-kabanici.”
    </tei:p>
    <tei:p>
     Dúbravčík sa usmial, ale jeho sivé oko bolo ustarané.
    </tei:p>
    <tei:p>
     „Nie darmo máš ružové sklíčka. Mišo. Tebe vychodí všetko na   pekne.”
    </tei:p>
    <tei:p>
     „Nuž tak akosi,” priznal sa mu. „Najmä odkedy som v tomto   dome.”
    </tei:p>
    <tei:p>
     „Len si ich nerozbi! Dávaj pozor!”
    </tei:p>
    <tei:p>
     Zemän sa znepokojil. Pri Ondrejovi nie je veru najlepšie.
    </tei:p>
    <tei:p>
     Našli i Slovákov, boli tiež akosi v hŕbke. Zemän sa nahneval, že   sa uťahujú. „Zbili sa dovedna, ako ovce v chujavici. Čo nezabohujú   nahlas, od pľúc?”
    </tei:p>
    <tei:p>
     „Len sa im pripáč,” drgol ho Dúbravčík lakťom. „Vidíš im na čele   hlbokú brázdu? Vyoralo ju vraj otroctvo, hovorí Hurban. Nevidíš   ju?”
    </tei:p>
    <tei:p>
     Zemän sa trhol omrzený. „Naučil si sa celú filipiku
     <tei:hi>
      4
     </tei:hi>
     [^22]   Hurbanovu naspamäť. Aké máš okále pozerať takto na pekný svet?   Nebudem pri tebe. Daj si vytiahnuť tú guľku, Ondrej. A teraz medzi   nich. Dozvieš sa aspoň, ako budú zasa hniť toho roku zemiaky, či sa   vydarili sená.”
    </tei:p>
    <tei:p>
     Sklamali sa. Nehovorilo sa o úrodách, ale o veciach vyšších.   Farári sa žalovali, že sedliak hynie. Sloboda mu zaškodila; nevie ju   využívať, ako prišla, spustil sa spolkov miernosti, akoby Štefana   Závodníka nebolo nikdy bývalo. Sľubníci poodpadúvali rad-radom. Opíja   sa.
    </tei:p>
    <tei:p>
     „Veď on vytrezvie,” hrozí mocný, hrubý hlas. „Začali už pršať   ,zuštelungy’, verbálky, exekúcie. Pôjde za želiara krčmárovi.”
    </tei:p>
    <tei:p>
     Stŕpali, čo to bude, ak vyhynie stav, ktorým vlastne žije národ.   Dýchavičný boženík Sluka, dosť prihrbený, zasmial sa. „Sedliak sa   chystal meruôsmeho vyhnať židov do Haštrdámu. Teraz on — on…”   rozkašľal sa, až osinel. Naťahovalo ho ako harmoniku. „On si vezme   batôžtek a žid sa smeje, naučil ho.”
    </tei:p>
    <tei:p>
     Fiškál Sitár sa ozval:
    </tei:p>
    <tei:p>
     „Žid je nie na vine, ale pálenka, priateľka a potecha Slovákov.   Nepiť ju ľudia, žid by ju nepredával. Našiel by si iné niečo, s čím   kupčiť, on je zručný obchodník.”
    </tei:p>
    <tei:p>
     Uznali i iní, že má pravdu. Netočiť pálenku žid, točil by ju iný.   I točia ju na mnohých miestach bez žida. Kto pije, sám sa bije. Hľa,   už vypriaha.
    </tei:p>
    <tei:p>
     „Nech ide na pltnicu,” zasmial sa boženík Sluka. „Nech ide do…”   začalo ho zasa dusiť, hádzať hore-dolu, „do hôr. Bude roboty, kým ich   postína a odvezie po Dunaji.”
    </tei:p>
    <tei:p>
     „Ozaj, ako pustnú naše hory!” zvolali farári.
    </tei:p>
    <tei:p>
     Farár z Podhája rozprával, čo počuť nového o veľkej skaze hôr, o   lykožrútovi. Bolo čosi i prvej slýchať o akejsi chorobe na horách, po   iných krajoch. Teraz sa zjavila i v stolici a rozmáha sa neslýchane.   Chrúst sádže vajíčka na kôru svrčín, pandrava sa zažerie do kôry,   vyžiera celé chodby popod ňu. Vyberá si práve tú vrstvu, ktorou sa   berie miazga. Svrčina, podožratá v najpotrebnejšom ústroji, začne   schnúť, črtenie ožltne a oprší. „Vidieť po horách veľké žltkavé   škvrny, zajtra môžu byť celé diely a grúne. Vyničia hory.”
    </tei:p>
    <tei:p>
     „Budeme stínať,” ozval sa boženík Sluka. „Zmôže sa…” tu ho   pochytilo dotuha, ledva zdýmal, „kupectvo s drevom. I sedliak zarobí.   Zíde sa mu na páleničku.” Začal sa smiať chripľave a okrútil sa do   veľkého kaputroka. Bál sa, že prestydne.
    </tei:p>
    <tei:p>
     „I najlepšie ich vyťať, kde je raz nákaza,” radil obecný lekár zo   Slabušian. „Keď sa hora spáli, zhorí s ňou i nákaza.”
    </tei:p>
    <tei:p>
     Aká rada! Pre chorobu, aby sa nešírila, skántriť chorého. Farári   potvrdili, že sa tak ide robiť. Bude sa stínať úvalom. Bude zárobku v   lete s kôrou, v jeseni a zime pri dreve. A potrvá, potrvá, kým   spustia hory dolu vodou rad-radom. Iba čo sa vrchnosti protivia, ale   to hádam len sprvoti. Čo sa naprotivia? Ak budú odkladať, nákaza   prejde i ta, kde jej niet dosiaľ.
    </tei:p>
    <tei:p>
     Ale tu sú práve z úradu, k tomu naši ľudia, dobrí známi Dúbravčík   a Zemän. Začali sa ich spytovať, čo myslia starostlivé vrchnosti.   Dajú stínať, alebo nie?
    </tei:p>
    <tei:p>
     „Len či je lykožrút všade, skadiaľ ho oznamujú,” zasmial sa Zemän.   „Ja myslím, najviac ho našli, kde by chceli stínať. A kto by nechcel?   Peniaze sa zídu,” riekol tichšie a žmurkal. „A odkiaľ ich vziať?”
    </tei:p>
    <tei:p>
     „Najmä pánom,” vysvetlil tiež veľmi ticho boženík Sluka. „Vzal   bobo cici,” zasmial sa sipľavo. Za pokutu začal ho naťahovať suchý   kašeľ. Vložil triesočku sladkého dreva do úst a zakrútil sa do   veľkého kaputroka.
    </tei:p>
    <tei:p>
     Mladší sa počali uškierať; čo sa hovorilo o stínaní, padalo na   pánov. Bez dežmy a roboty zle, prišli i o úrady.
    </tei:p>
    <tei:p>
     „Bisťubohu,” zastarel sa mladší boženík, „príde stiahnuť opasok,   ale dobre, alebo brať, odkiaľ môžeš. Hora dá, čo má; nekričí, keď jej   berú. Zdravá jedľa, keď zatnú do nej, nezjajčí, že je zdravá.”
    </tei:p>
    <tei:p>
     „Pri suchom vyhorí mokré,” nadhodil boženík Sluka.
    </tei:p>
    <tei:p>
     Sladké drevko pomohlo. Kašeľ ho obišiel týmto razom.
    </tei:p>
   </tei:div>
   <tei:div type="chapter">
    <tei:head>
     6
    </tei:head>
    <tei:p>
     Kým sa hovorilo o lykožrútovi a pánoch, Dúbravčík sedel ako na   tŕní. Mal by o tom čo rozprávať, hoci do zajtra rána. Tam mu je na   úradnom stole celý stôs nevybavených, naliehavých prosieb. Sprvoti   ich bol vybavil niekoľko priaznivo. Bol i on náhľadu doktora Bralca,   že treba ničiť, čo je choré.
    </tei:p>
    <tei:p>
     I inde sa držali tej zásady. Hory sa stínali i v iných okresoch.   Ale proti tomu sa ozval vidiecky učenec Ďorď Zrebiczky zo Zrebíc,   dokazujúc, že lykožrút nemá viny, lebo sa drží len chorého stromu.   Svoje výskumy predostrel všetkým akadémiám a učeným spoločnostiam.   Vydobyl si slávu a potom už dával výstrahy ministerstvu do Viedne a   námestníkovi. Žiadal zakázať stínanie hôr pre lykožrúta. Ministerstvo   prišlo medzi dva ohne. V pomykove si pomohlo tak, že vykonalo   vyznačenie učencovi u cisára, aby nekričal, a keď sa nechcel utíšiť   ani tak, nariadilo vrchnostiam preskúmať budúcne každú horu veľmi   spoľahlive, či je na stínanie alebo nie.
    </tei:p>
    <tei:p>
     Tak padla zodpovednosť na úrady. Ministerstvo malo pokoj. Forštand   Leopold Gutmann pridelil háklivú úlohu Dúbravčíkovi. Mal ho i tak v   žalúdku, lebo bol Slovák; o ríši nezmýšľal, ako patrí úradníkovi.   Chcel pre Slovákov niečo osobitného, akoby sa Slováci nemali dať   zaviazať do spoločného vreca.
    </tei:p>
    <tei:p>
     Dúbravčík sa odhrýzal. Má chorú nohu, nemôže prezerať hory; nie je   odborník, nerozumie sa do choroby stromov. Forštand ho zahriakol;   neslúži sa pod podmienkami, ale oddane, bez zadnej myšlienky i s   vlastnou škodou, ak na to príde. Zemepán ho ráčil poslať do   Slabušian, lebo je z kraja, zná ľudí a pomery lepšie od novoprišlých.   Obyvateľstvo má ako k domácemu iste viac dôvery a náklonnosti ako k   nim; on mu bude vedieť skôr vyhovieť.
    </tei:p>
    <tei:p>
     Dúbravčík krútil hlavou.
    </tei:p>
    <tei:p>
     „Nechápem, prečo práve ja, chromý, ktorý ledva idem. Prečo odo mňa   žiadajú toľko? Či som nie ako iní?”
    </tei:p>
    <tei:p>
     Forštand stiahol tvár do vrások, čo znamenalo úsmev. Chĺpok na   vrchhlave sa kolísal. Oči pozerali chladno. „Sám pán kolega tak   chce,” poučil ho. „Nechce vojsť do rámca. Nedajú mu osobitné zásady a   náhľady, ktoré sa nepracú do našich predpisov. Zásady a mienky   odhodiť, a pán kolega bude hneď ako my ostatní, čo sme len úradníci.   Potom bude už môcť poukazovať na iných, keď bude ako oni. Prv   nie!”
    </tei:p>
    <tei:p>
     Dúbravčík vyrozumel, že ho nenávidia; preto mu pridelili babravú   robotu. Predpisom nemohol vyhovieť na literu. Ako by sa mohol potĺkať   po vrchoch, prezerať hory a rozhodovať o nich, neodborník a k tomu   chromý? Ale čo koho do toho, zavrátil ho forštand, či veci rozumie,   alebo nie? Hlavná vec plniť nariadenia a vybavovať veci. Majitelia   urgujú, chcú stínať, kým je hora v miazge, kvôli kôre. V Lopúchove   skrsol veľký obchod s kôrou, ktorá tlčená v stupách ide ako dub do   garbiarní doma a v cudzozemsku. Kôra prišla do ceny, väčšmi ju   hľadajú temer ako drevo. Vysoké ceny za ňu zvádzajú majiteľov stínať,   čo sa len dá.
    </tei:p>
    <tei:p>
     Drží sa za koleno; vŕta mu v ňom i pri sedení, pri chôdzi mu   štiepa. Najväčšmi ho zabolí, keď nemôže vyhovieť preň predpisom.   Nemôžuc ich plniť začal ich obchádzať hneď sprvoti; posielal miesto   seba hájnikov. Aby ho nemohli zavádzať, posielal po dvoch, ale tak,   aby nevedeli jeden o druhom. Dosť dlho dostával veľmi spoľahlivé   údaje. Ale časom sa to začalo kaziť; údaje si protirečili. Začalo mu   z nich šepkať, že ich písalo podkúpené pero. Musel zháňať nových a   nových znalcov, nepodkupných, alebo aspoň nepodkúpených ešte.
    </tei:p>
    <tei:p>
     Zakaždým stŕpal, keď predkladal spis forštandovi na podpis; dával   mienku o veci, o ktorej sám nemohol mať mienky. Forštand iste vedel,   ako mu je. Prijímajúc spis, nikdy nezameškal hodiť sa v kresle nazad   a podvihnúť lenivé mihalnice z očí. Dúbravčíkovi sa stalo zle, keď   nazrel do nich. ,Klameš, podvádzaš, dáš sa podplácať, nedotknutý   bohatier.’ To čítal v nich. Bola tam i hrozba: ,Príde na psa mráz.’   Na očiach drží mihalnice skoro vždy spustené. Dáva si nazrieť do očí   len práve vtedy, keď má podpisovať. Ruka s husacím brkom ide pomaly   do ozrutného kalamára; oči sa pasú na ňom a hovoria: ,Haha, čo   nepovieš! Naozaj? Ešte čo? Dúbravčík stojí pri stole, kým forštand   podpisuje; utiera pot z čela.
    </tei:p>
    <tei:p>
     Ktorýsi deň oprel sa nazad, hlavu zalomiac, pozrel naň sponad   okuliarov. Z očí nevidel nič, iba úzky pásik, ale z neho akoby vial   studený zádych.
    </tei:p>
    <tei:p>
     „Môžete stáť za hodnovernosť údajov?”
    </tei:p>
    <tei:p>
     Dúbravčík sa striasol. Pravdaže, úradník ručí za všetko, čo   predostiera nakoľko-natoľko. I on ručí, musí, hoci tam nebol, očami   nevidel. Prečo mu to dnes prízvukuje osobitne? Natrafil azda na   nesprávnosti v práci?
    </tei:p>
    <tei:p>
     „Já si vec tak predstavujem: na vás je zodpovednosť, ak sú údaje   nepravé. Ja podpisujem, ale ruku mi vedie vaša mienka. Ona teda   rozhoduje.”
    </tei:p>
    <tei:p>
     Predsa nič nového. Vie ostatný hausdiner, že ruku najvyššieho v   tom výkone môže vodiť mienka najnižšieho, hoci slepého a hluchého.   Tak to ide a tak to išlo vo svete registrov a spisov. Aké rozhodnutie   vyšlo kedy z vlastného skúmania vlastnými očami. Osobná skúsenosť má   slovo iba pri osobných záujmoch, v žijúcom živote. Život v úradoch   nie je žijúci, vie každé dieťa, ale umele zložený, aby tiekol, kým sa   v ňom nepokazí niečo.
    </tei:p>
    <tei:p>
     Dúbravčík mu to i povedal. On je koliesko v stroji; robí za seba,   čo môže, ale za výkon zodpovedá celý stroj, nie jedno koliesko. On   nedrží brko v ruke teraz, ale pán forštand. Kto podpisuje, rozhoduje.   On predostiera.
    </tei:p>
    <tei:p>
     Forštand vstal, vystrel sa, hodil brko na kalamár. Pozeral naň   spod spustených viečok, tvár v drobných vráskach. Päsť položil na   rozostretý spis. „Vy ručíte za hodnovernosť údajov. Na vás je   prezrieť horu, o ktorej sa rozhoduje. Predpisy sú jasné — nieto sa čo   priečiť o nich.”
    </tei:p>
    <tei:p>
     Dúbravčíkovi začal vystupovať znoj na čelo. Forštand Gutmann,   vidno, hľadá zádrapku. Dobre, postavil sa smelo, pozrel mu rovno do   očí. Ale nevidel v nich nič; forštand spustil na ne mihalnice. Tvár   bola veľmi mrzutá. „Pán forštand pochybuje o hodnovernosti údajov?”   spýtal sa ho doprosta.
    </tei:p>
    <tei:p>
     „Pochybujem, ako by nepochyboval?” Zdvihol päsť a zasa ju pritisol   na spis. „Počúvam, neplnia sa predpisy. Prečo?” Bolo mu, akoby ho   polieval studenou vodou. „Prečo neprezeráte hory?”
    </tei:p>
    <tei:p>
     Nasledovala tuhá priečka. Dúbravčík sa bránil, že je chromý; preto   sa vzpieral prevziať službu v horách. Ale mu ju natisli. Vypomáha si,   ako môže, každým razom. Viac urobiť nemôže. Ale v hádke ťahal za   kratšie. Bol vo vine, lebo neplnil predpisy. Forštand si stal na   podstavec; naložil mu konať povinnosti pečlive, nie od buka do buka,   a nepredostierať spisy, ktoré majú za podklad   ,povedala-povedala’.
    </tei:p>
    <tei:p>
     Dúbravčík bol vo vine pred predpismi, ale nie pred svedomím. V   hádke nevidel snahu za zlepšením služby, ale prenasledovanie a   ústrky. Postavil sa teda rozhorčene.
    </tei:p>
    <tei:p>
     „Urobím, čo budem môcť. Nik nemôže nad možnosť. Mne koleno,   rozkazuje väčšmi, ako všetky predpisy. Musím ho slúchať.”
    </tei:p>
    <tei:p>
     Forštand sfučal; fúzy, ktoré visia v neporiadku pred ústami, mu   nadvihlo, sťa vietor vyvesené háby. Čechral si i on riedku rozmetanú   bradu, ako i Dúbravčík. „Keď nestačia sily,” riekol sucho, „dobre.   Vezmem vám nepríhodný referát. Za osem dní mi predostriete   vysvedčenie lekára.” Sadol k stolu, vzal pero a podpísal spis bez   slova.
    </tei:p>
    <tei:p>
     Dúbravčík musel ísť do stoličného mesta k úradnému lekárovi. Musel   vyrozprávať dopodrobna, že guľku dostal pod Muráňom, ako slovenský   dobrovoľník, počiatkom marca merudeviateho. Prvá kompánia mala   šarvátku s husármi. Tu ho fyzikus
     <tei:hi>
      1
     </tei:hi>
     [^23] zastavil. Čo to má   byť? Husári strieľajú, najmä maďarskí? Husár predsa naskočí, rúbe, ak   môže. Pokrúcal nedôverčivo hlavou.
    </tei:p>
    <tei:p>
     Dúbravčík sa priznal, že nemôže svedčiť na husárov; bola noc, pred   svitaním. Hovorilo sa, že i domáci strieľali na nich spoza uhlov, z   oblokov. Možno i jeho trafilo z obloka, alebo spoza plota. Zapálil sa   až po uši, keď sa ho spýtal fyzikus, či sú v Muráni Maďari. Musel mu   vysvetliť, že sú Slováci, ale strieľali na svojich. Doktor sa hral s   brkom, dúchal do opereného konca a zas ho vyrovnával; pozrel tu i tu   posmešne na hosťa sponad okuliarov. V očiach mu čítal útržku: ,Tak ti   treba. Nebolo ísť oslobodzovať takého, ktorý o to nestál. Pekná   sloboda, ktorú i slepý nemá hneď za slobodu.’ Bol by vyskočil,   dokázať mu, za akú slobodu bojoval; nie za výhody a výsady, ale za   slobodu odstrčených a zavedených; boj bol za vec spravodlivú.
    </tei:p>
    <tei:p>
     Tu fyzikus nechcel prieky. Nemal rád Hurbana a jeho činnosti. Hľa,   sám ľud sa staval proti nemu, inde i pod Muráňom. Poprezeral mu   koleno veľmi pečlive a vyhlásil, že je guľka skutočne v ňom; prekáža   v chodení, ale sa dá ľahko vyňať. „Dva-tri mesiace prázdnin a noha   bude na mieste.”
    </tei:p>
    <tei:p>
     Dúbravčík sa chytil za koleno. Zabolelo ho, akoby slová fyzikusa   búchali na guľku sťa mlatky vyraziť ju z ležoviska. Bolelo ho, keď sa   kto dotkol guľky i slovom; ona bola už nielen súčiastkou tela, ale   podstatou, stržňom cítenia a myslenia. Na nej stál jeho osud,   budúcnosť, i celé blaho života. Fyzikus nech načarbe sto ráz, že   guľku treba vyňať, on sa jej nedá dotknúť nikomu na svete; na tento   čas nijakovsky! Nedozrela — musí ostať, kde je.
    </tei:p>
    <tei:p>
     Preukázal svedectvo forštandovi, ktorý sa zaradoval. Dal mu ruku,   tľapkal ho po pleci, gratuloval. Áno, tie dva-tri mesiace prázdnin,   operácia vo Viedni, potom kúra v Tepliciach, dbanky a blato. Bude   chodiť, túlať sa do milej vôle po horách. Na Zubotíne môže zatutúkať   na Slabušany a Lopúchov, i na celý svet.
    </tei:p>
    <tei:p>
     Dúbravčík sa mraštil, pozeral úporne na jedno miesto; potom   osvedčil, že z toho nebude nič. Guľku si nedá vyňať. Forštand pľasol   rukami: čo, ako, prečo?
    </tei:p>
    <tei:p>
     „Nemôžem,” hovoril, akoby sekal, priduseným hlasom. „Sám viem,   prečo. So mnou je dobre do tých čias, kým je guľka tam, kde je. Na   nej je prilepené, čo robí život životom. Čo by ja bez nej? Na čo je   telo bez duše? Na čo orech bez jadra?”
    </tei:p>
    <tei:p>
     Forštand hodil hlavou nazad, pozeral naň spod okuliarov, z fúzov a   brady robil mätienku pod prstami. Hm, čo je to s chlapom? Vyskočilo   koliesko? Robí si blázna zo systému a predstavených? Nie, je pri   dobrom rozume. V ňom je len zaťatosť. Najskôr národná streštenosť,   fanatizmus pod pokrývkou. Guľku má za posvätnú, lebo ju dostal v boji   za národ. Sám prvej nadštrkol, že mu je stržeň, os života, ktorý bez   nej by vyletel z koľaje.
    </tei:p>
    <tei:p>
     Od tých čias nenaliehal. Iným razom urobí poriadok. Neostane iné,   ako zlomiť odpor zapálenca, alebo ho vyhodiť zo služby. I Dúbravčík   videl, že sa rozhodnutie blíži. Meč visí na tenulinkej nitôčke; padne   mu dnes-zajtra na hlavu. Zahudú mu pokonnú pesničku. Forštand   naťahuje struny a smolí sláčik. Bude veľmi krátka, bez cifričiek:   alebo guľka von z kolena, alebo on z úradu.
    </tei:p>
    <tei:p>
     Slováci tu pred ním akoby už húdli predohru k nej. Preto sa drží   rukou za koleno.
    </tei:p>
   </tei:div>
   <tei:div type="chapter">
    <tei:head>
     7
    </tei:head>
    <tei:p>
     Domáci pán chodí medzitým od jedných k druhým. Počal od   predošlých, prešiel k novým pánom. S jednými i druhými je zadobre. S   prvými sa mal dobre; pri nich prišiel k tomu, čo má. Ale ani proti   novým nemá nič. Sú ochotní, úslužní k nemu; veľmi, veľmi úctiví;   prečo zazerať na nich? A naostatok on je dobrý človek; chce byť s   každým zadobre. Načo zadrapovať do ľudí, najmä do mocných? Najlepší   pokoj s každým, kým — hm — kým je nie na závade.
    </tei:p>
    <tei:p>
     Začal chodiť po dome, akoby prezeral; zišiel i do záhrady. Sladký   hrášok ženie do kvetu, tekvice rozkladajú široké listy ani lopár,   perašín sa zelenie ani ruta. Kdesi v lôhoch v plote zaspieval slávik.   Prenáhlil sa; myslí, že mrká, keď padla tôňa na kriaky. Prenikavá,   ľúbezná pieseň — nieto nad slávika v ľúbostných túžbach. Divný život   človeka! Srdce sa obnovuje, trasie sa jednostaj, vždy v nových   túžbach, nádejach. Život je na vine, podstrkuje srdcu mnoho zvodov.   Vlastne na každom kroku podbehne, od čoho krv zvrie a v očiach sa   mihajú blesky.
    </tei:p>
    <tei:p>
     Prešiel poza dom do sadu, ponad plot pozeral do dvora, vyčkával.   Furmani halaškovali, chodili sem-ta, zhovárali sa. Musí pozrieť, či   ich obradili. Ženy zabudnú, stratia rozvahu. O hodnú chvíľu vyšiel do   dvora. Doňho práve vchodil vážny pán pod vysokým ligotavým klobúkom.   Bol vysoký, štíhly. Nohy prekladal rozvažite, prstami k sebe; boli   dosť veľké, sťa lopaty, div že nezavadí jedna o druhú pri kroku.
    </tei:p>
    <tei:p>
     Zvítali sa. Forštand mu vysypal tiež z rozsievky všetkého dobrého   k meninám. Ale Habarčiar hneď prešiel na predmet. „Tak čo s tým   Zubotinszkým? On súri, chcel by už raz vedieť, na čom je. Pred   chvíľou som nahováral Dúbravčíka. Ani počuť. Čo teraz?” Oceľové oči   pozerali na zvráskavenú tvár. Zmraštila sa ešte väčšmi. „Darmo mu   dohovárať. Zaťal sa, nič neurobíme.”
    </tei:p>
    <tei:p>
     Habarčiar vstal, do oboch rúk chytil krajíček vesty. Otvoril oči.   „Ale Zubotinszky nemôže čakať. Ako sa to môže preťahovať toľko?   Uvidím, čo vykoná priateľ z Lopúchova.” Vyrozprával mu, ako Zemän   sľúbil nakriatnuť priateľa.
    </tei:p>
    <tei:p>
     „Uvidíme, čo vykoná, uvidíme. I ja prehovorím s ním; ale si   nesľubujem mnoho. Zaťal sa.” Keď sa Habarčiar strhol s napätou   tvárou, akoby chcel skočiť na niekoho, forštand ho utíšil. Položil mu   ruku na rameno a riekol: „Pánu Zubotinszkému vyhovieme, dnes-zajtra,   už či s Dúbravčíkom, či bez neho. Nech sa spoľahne.”
    </tei:p>
    <tei:p>
     Habarčiarovi sa vyjasnila tvár. Schytil ruky predstaveného,   stískal ich tuho. Forštand prijal poďakovanie, hoci vyhovuje   Zubotinskému nie pre Habarčiara, ale na odporučenie z ,vyššieho   miesta’. Dnes mu ho doniesol do úradu sám on. Musí vyhovieť, musí, čo   by čo bolo. „Tak sa nebudem už prosiť ani tomu z Lopúchova,”   zaradoval sa Habarčiar. „Načo sa prosiť, keď bude i bez neho?”
    </tei:p>
    <tei:p>
     „I bez neho, ale radšej ho neobísť. I ja budem ešte hovoriť s ním   naliehavo.”
    </tei:p>
    <tei:p>
     Forštand hovoril veľmi hladko; nebolo znať na ňom, že je nie ako   obyčajne. A predsa bol vzrušený radostne. Nadišla konečne chvíľa,   ktorú čakal. Prehovorí s ním ešte raz, najskôr ostatný; ostane na   riadnej ceste, nik mu nevyhodí na oči, že sa prenáhlil, alebo   podkladal nohy. Sám hlavaj si ich podtne; vie, že si nedá povedať.   Keď šli hore schodmi, riekol Habarčiarovi: „Predsa sa len spýtajte,   čo vykonal.”
    </tei:p>
    <tei:p>
     Forštand ostal medzi svojimi, Habarčiar šiel hľadať Zemana. Videl   ho medzi Slovákmi pri Dúbravčíkovi. Sám Zeman sa zdvihol a prišiel k   nemu. Oznámil mu, že je všetko darmo. Nemohol ho prehovoriť.
    </tei:p>
    <tei:p>
     Habarčiar očervenel, ruky na veste stisli sa do pästí. „Teda   predsa! Tak pomáhajú naši svojim. Veru ozaj naši! Dobre sa derú.”
    </tei:p>
    <tei:p>
     Zemän stál pred ním ako hriešnik. Nemá šťastia dnes, nie. Že mu   nadštrkne niečo o Aničke, ale ako, rozpajedenému? Tie veci brať pred   seba, keď je otec dobrej vôle, a nie ako pajeď. Len čo ho tak mohlo   najedovať. Divil sa mu a spýtal sa: „A či je pán Zubotinszky   náš?”
    </tei:p>
    <tei:p>
     Habarčiar sa odhodil od neho, zasa priskočil k nemu a chytil ho   oboma rukami za prsia. Oči mu blysli ani naostrená oceľ.
    </tei:p>
    <tei:p>
     „Jeho nechať na strane, čo vás doň? Nie on je náš, jeho vec je   naša: týče sa nás, a ešte ako! Reže rovno do mäsa!” Zemän pozeral v   dive, aká to môže byť vec, ktorá sa nás toľme dotkla. Habarčiar sa   naň oboril. „Myslíte, že vrecko necíti? Či cítia len zásady? Keď   zjajčí, môžete vedieť, prekričí najtuhšie zásady. Pred ním uhnú, a čo   by boli z tatranskej žuly. Ja škodovať, odčítať hotový groš, a tam sa   povaľuje bohatstvo, berie skazu, a nemôcť ho ratovať!”
    </tei:p>
    <tei:p>
     Bol rozbúrený, prsia sa mocne dvíhali, odfukoval tuho. Z očí mu   šľahali blesky ani z čiernych mračien nad Zubotínom. Zemän vedel   teraz menej ešte ako prvej, ale už nevystíhal vysvetlenia. Len sa   dostať z jeho blízkosti. Bol mu protivný jeho ťažký dych, i tvár mu   ofŕkal slinou. Musí byť veľká vec, ktorá ho tak vyniesla z   koľaje.
    </tei:p>
    <tei:p>
     Ale Habarčiar sa spamätal, vypustil ho a prešiel si rukou po   ústach. Prišlo mu na um, že si darmo kazí pľúca, keď mu forštand i   tak sľúbil, že mu vyhovie. K tomu videl, ako tam od stola pozerajú   Slováci na nich, diviac sa ich hádke. Premohol sa a riekol mu   pokojne: „Poďme teda. Vám ďakujem, hoci bolo i darmo. Nepomôže on,   pomôžu cudzí. Nebudeme sa prosiť.”
    </tei:p>
    <tei:p>
     Schytil ho za plece a tisol k stolu. Utíšil sa, s úsmevom na tvári   prišiel k nim. Dúbravčík sa zachmúril, zabolelo ho koleno. Privalil   ho ani Kriváň ťažkavý tlak boháča-národovca. Číta mu v tvári, ako sa   mu protiví prísť medzi nich. Záujmy, najskôr i náklonnosť ťahajú ho k   iným, medzi predošlých a možno medzi dnešných pánov. Majetok a   rozpínavosť nepracú sa do kúta, kam pritisli národovcov, pýta sa   hľadať širšie priestory. Vidí mu, ako si vytýka, že len vrodené   babráctvo, okúňavosť a možno i sila návyku držia ho pri nich. Veď ani   k ich osobám nemá priazne. Koho vidí v ich kúte? Farárov z dediny,   ktorí nežijú svetu, nepatrných remeselníkov, zaostalých mešťanov.   Číta mu, ako nenávidí i jeho, Dúbravčíka, má ho za hlavaja,   zanovita.
    </tei:p>
    <tei:p>
     A dosť dobre uhádol Dúbravčík. Všetko to si myslel o nich   Habarčiar; mal k nim len nechuť a opovrženie. Do toho vreca vopchal i   Zemäna, lebo je nerozmyslený, nedôvtipný. Vie už, čo prišiel hľadať k   nemu. Pamätá sa dobre, čo bolo v Mikuláši. Preto sa doredikal až sem   toľké svety! Chudák, pláva vždy v oblakoch! Tisol do vreca i boženíka   Sluku. Hľa, tam číha z kaputroka ani pes z búdy; len čo brechne, hneď   i uhryzne. Diví sa doktorovi a fiškáľovi, že sa krčia v slovenskej   tesnote. Veď volajú na ratu, že im je do zadusenia. A nevymôžu sa z   nej, ak nezhodia putá prísnych zásad.
    </tei:p>
    <tei:p>
     Má sa i on vtískať medzi nich s celým svojím významom a nárokmi?   Má natierať rozheganú národnú káru firnajzom svojho lesku a   vychýrenosti, aby bola aspoň zvonku aká-taká?
    </tei:p>
    <tei:p>
     Hej, čítal mu na tvári samé urážky a mrzké myšlienky. Zabolelo ho   koleno ukrutne, akoby mu guľku skrúcali zvrtlíkom, keď ho videl pred   stolom, rozopätého nedbalo, s maskou blahosklonnosti.
    </tei:p>
    <tei:p>
     „O čom je reč, ľudia?” oslovil ich. Dúbravčíka striaslo, keď počul   ,ľudia’ z tých úst, ktoré, myslí, nemajú ich za celých ľudí.
    </tei:p>
    <tei:p>
     Dosiaľ sa zhovárali o horách, o poliach, hospodárstve, o   sedliactve, o páleniciach i o biede v prednovku, najmä po vŕškoch.   Boli všedné, bežné veci, ale pod nimi zunela bôľne struna poníženej,   ubolenej národnosti. Keď i nehovorili o nej priamo, tam jajkala za   krížmi hmotných a mravných bied. Počuli jej nárek vo dne, v noci. Keď   sa nik nechcel priznať, čo ich bolí najväčšmi, priznal sa boženík   Sluka.
    </tei:p>
    <tei:p>
     „O národe je reč, o národe. Nie mu je, ako má byť.” Keď ho   ponaťahoval kašeľ dosť dlho, blysli mu oči, pobehali naokolo. Potom   dodal: „Prečo? Ale zaslúžil? Čo poviete?”
    </tei:p>
    <tei:p>
     Hoci bol trochu zádrapčivý, mali ho veľmi radi, lebo bol osvedčený   Slovák. Nebyť dýchavičný, pôsobil by mocne, lebo by sa nedal   zastrašiť. Habarčiara nemal rád; trochu pre pýchu a vyvyšovanie,   trochu pre sebeckosť a najmä nezaujatosť za Slabušany a národ. Ak má   prísť na mestskom dome niečo ožihavého na pretras, nepríde; ak príde,   nie umknúť, ak neumkne, vie čušať, ak nečuší, vie hovoriť, ale   nepovedať nič. Nevidel ho dosiaľ zaujať sa za pravdu v najmenšej   veci. Boženík Sluka nastolil veľmi šteklivú vec, aby videl, ako jej   uhne. Veľmi sa úfal Dúbravčíkovi. Šípil, že Habarčiara nemá   najradšej. Ak skrsne hádka, on je nie dýchavičný, môže hovoriť a   nebojí sa povedať pravdu. Habarčiar sa zmraštil. Ľutoval, že prišiel   medzi nich. Hneď také reči v dome pred cudzími, ktorí vedia nakladať   uši. Nie je uhľadený čas ani miesto. Bol by sa vymkol, ale tu sú   farári; dvaja z nich blízki zlatej omši. Tí čakajú, čo povie. I   doktor Bralec čaká slovo od neho, lebo si ho veľmi váži pre bohatstvo   a prirodzené vlohy.
    </tei:p>
    <tei:p>
     „Nie mu je dobre, nie,” prisvedčil. Pobehali spurné oči naokolo;   oči všetkých sú obrátené na neho. V niektorých vidno radosť, že   konečne zvedia niečo takého, čo si hodno zachovať. „Či to zaslúžil   alebo nezaslúžil, je hádka bez osohu. Keď baranča ženú na jatku,   nehádajú sa, či zaslúžilo, alebo nie, ale ho zarežú a rozsekajú.” V   spurných očiach blysol úsmech; šibli na boženíka Sluku. Ten sa   pohýbal v kaputroku a pozeral naň zlostne. Doktor Bralec pozeral naň   zaujate. Hľa, vedel on, že Habarčiar vie pozerať na veci a pomery   svojím okom. „Prečo je zbedovaný, o tom by sa bolo pozhovárať v   širšom kruhu; viac očí viacej vidí.”
    </tei:p>
    <tei:p>
     Vysekal sa. Spurné oči svietili veselo, keď preleteli po   prítomných. Doktor prikývol, že je tak. I ostatní mali vec za   vybavenú. Ale fiškál Sitár pokrúcal hlavou.
    </tei:p>
    <tei:p>
     „Dobré slovo sa zmestí i v najužšom kruhu, v domácnosti. Vidíme,”   riekol skoro pošepky, „systém nás vohnal do domácností. I tí tam,   predošlí páni, keď sa radia, radia sa v dôvernom kruhu, na hostinách,   keď sa zídu. Vrchnosť nedovolí schôdzky, tobôž zhromaždenia.”
    </tei:p>
    <tei:p>
     Prisvedčili napospol. Vrchnosti sú prísne, žandári strežú.
    </tei:p>
    <tei:p>
     „Veru by sa nedalo dnes opakovať zhromaždenie, ako vtedy v   Mikuláši,” riekol doktor Bralec.
    </tei:p>
    <tei:p>
     „Na ňom sa hovorilo, uznieslo — a čo?” ozval sa, naostatok   doložil: „Jedni sme sa rozišli, podajedni fujas matias.” Spomedzi   veľkých golierov kaputroka blýskali sivé oči. Ostatní vedeli, na koho   padá, hodili okom na Habarčiara a pozerali na stôl. Fiškál Sitár si   veľmi pečlive strúhal nechty.
    </tei:p>
    <tei:p>
     Vedel hneď, že sa nevyplatí prísť medzi nich. Hľa, čo zvýšil pri   nich! Uhryzol ho pes, ktorý i breše, hoci málo, ale hryzie. Bol by   odišiel, ale posmešný pozor boženíka ho držal na mieste. Nemôže   predsa ustúpiť pred bedárom, ktorý ledva zdýma. Až po jeho odchode by   si pobrúsil na ňom jazyk; tiež bol vtedy v Mikuláši, ako on, ale po   zhromaždení sa vraj vrátil spokojne do Slabušian. Ba vysvetľoval i   prijaté uznesenia ľuďom v poli i pred kostolom, nakoľko vládal pre   dýchavicu. Predvolaný bol preto dva-tri razy pred prvého viceišpána.   Ten mu pohrozil i náhlym súdom.
    </tei:p>
    <tei:p>
     Čo na tom, že sa stratil vtedy z Mikuláša? Mal naliehavú prácu v   Brne a Holomúci. Šiel na Halič, ako nikdy na Trenčín.
    </tei:p>
    <tei:p>
     „Poviem doprosta, čo myslím, či sa bude páčiť, alebo nie,”   rozhodol sa odrazu. Áno, nech zvedia raz, ako hľadí na veci. Nebude   ho aspoň dochodiť taký zlostník Sluka. „V Mikuláši bolo zhromaždenie,   je pravda, ale prišli naň nie radiť sa. Vodcovia hneď ukázali, že idú   liať olej na oheň, rozdúchať vatru. Pán Hurban sa dostavil pod   šabľou, s perom za klobúkom; Považím od Hlbokého do Mikuláša hovoril   zápalisté reči. V žiadostiach neprislúchalo pýtať všetko odrazu, ale   to, čo by sme mohli dostať. Bolo by hádam lepšie, keby sa bol pán   Štúr pozhováral najprv,” obzrel sa, či ho nepočúva niektorý z nových   pánov; keď bol istý, že sú sami, doložil ticho, „s Kossuthom.”
    </tei:p>
    <tei:p>
     Niektorí pokrúcali hlavou, iní čušali. Neboli si istí, čo by bolo   vykvitlo z tých zhovôrok s neústupným Kossuthom. Boženík Sluka   podskočil, chcel ho iste šľahnúť. Ale sa ozval Dúbravčlk, ten ho   vymení.
    </tei:p>
    <tei:p>
     „,Keby’ je koník, ktorého sú sedlá darebáctvo a lenivosť!”
    </tei:p>
    <tei:p>
     Oči mu iskrili, keď sa upreli na domáceho pána. Koleno ho   zabolelo. Trhalo v ňom a vŕtalo. Nedal nič na to, že ho drgá Zeman   lakťom, aby stiahol uzdu. Dúbravčík ho odsotil prudko. Vlastní teda   ho zaznávajú; držia za veľký omyl, že si dal vsadiť guľku do   kolena.
    </tei:p>
    <tei:p>
     „Štúr sa dosť nazhováral s nimi na diéte,” začal im vysvetľovať.   „Pýtal i oslobodenie od poddanstva prvej, ako sám Kossuth. Keď pýtal   slovenské školy, ozval sa Tarnóczy z Nitry:
     <tei:hi>
      1
     </tei:hi>
     [^24] že vraj ak   Štúr zastupuje tristotisíc Slovákov zo Zvolena, ktorí ich pýtajú, on   zastupuje tristotisíc z Nitrianskej, ktorí si ich nežiadajú. Na ich   strane bola prepiatosť. Od nich vyšlo heslo, že Slováci, ak chcú mať,   nech si vymáhajú s mečom v ruke.”
    </tei:p>
    <tei:p>
     Boženík Sluka sa hniezdil. Ej, úfal sa Dúbravčíkovi. Pozavracal   dobre veľkého pána. Habarčiar bol červený ako rak. Vo vlastnom dome   mu nadal do lenivcov a darebákov! Iní čušia, iste odobrujú. Fiškál   Sitár zjavne prikyvuje. Doktor Bralec pozerá naň s ľútosťou, ako ho   povláčili. To všetko pre to Brno! Ale ani v Brne nebol so zatvorenými   očima.
    </tei:p>
    <tei:p>
     „Áno, prenáhlenosť vodcov, neobozretnosť. Chystali sa na Maďarov,   a neobzreli sa o pomoc, kde bola naporúdzi. Či bolo treba ísť do   Rohiča
     <tei:hi>
      2
     </tei:hi>
     [^25] k Michalovi Obrenovičovi,
     <tei:hi>
      3
     </tei:hi>
     [^26] keď ju   mali cele blízko?”
    </tei:p>
    <tei:p>
     Dúbravčík sa hniezdil; tvár mu blčala od hnevu. Či nehľadali pomoc   na všetky strany, i blízko i ďaleko? Veď okolo toho pracovali!   Najväčšiu pomoc čakali od seba a od ľudu; preto sa mu prihovárali v   jeho vlastnej, starootcovskej reči. Zemän ho potrhával tuho za rukáv.   Veď prišli spolu: ako predstúpi pred otca, pýtať dievku, ak ho   pouráža do krvi, s kým prišiel do domu? Len kto zaviedol túto krvavú   hádku do spoločnosti? Či nevedel boženík, že nezmýšľajú ani v tejto   závažnej veci jednako všetci Slováci? Mnohý, možno i medzi   prítomnými, zmýšľa ako Habarčiar.
    </tei:p>
    <tei:p>
     Dúbravčík mu zasa odsotil ruku, pozrel dookola a nevidel nič, ako   rozpaky, okúňanie. Iba boženík Sluka čo mu zažmurkal, i fiškál Sitár   prikývol. Dúbravčík sa nemohol opanovať.
    </tei:p>
    <tei:p>
     „Každý filister
     <tei:hi>
      4
     </tei:hi>
     [^27] o národe slovenskom zle myslel,   ohováral ho, posmieval sa mu.
     <tei:hi>
      5
     </tei:hi>
     [^28] Keď spieval Slovák, bol   ľahkomyseľný: keď plakal, bol im babský; keď bojoval, bol im divý;   keď vo svojich dedinách žil, bol im podlý, otrocký; keď mestá   zakladal, bol im bojazlivý; keď cez more sa plával, bol im ziskovný;   keď ustupoval, smiali sa jeho dobrote; keď na výboje išiel,   preklínali jeho moc: keď sa sám v sebe zosilňoval, sprisahali sa   proti nemu; keď sa s nimi spolčoval, ošudárili ho a vyškerili mu   zuby.”
    </tei:p>
    <tei:p>
     Slová padli do tichej spoločnosti ako hrom. Hoci nepochádzali od   neho, zarátali mu ich, akoby ich bol vyvaril on. Vzťahovali sa na   smutné deje Slovenska nielen nové, ale i staré, no Habarčiar ich   vzal, akoby ich boli obecali jemu. Hľa, zarytý odľud, akú jedovatú   polievku vyvára v sebe! I iní hľadeli zastrašení. Nemal sem prísť,   nemal; klať ako zdivený býk, nezmestníčiť v cudzom dome. Keby si bol   aspoň prihol! Ale nedružný domár nechce sa prispôsobiť; iní pijú   voňavý rizling z Bátovských vŕškov, on pije vodu z Habarčiarovej   povestnej studne.
    </tei:p>
   </tei:div>
   <tei:div type="chapter">
    <tei:head>
     8
    </tei:head>
    <tei:p>
     Zemän sa škrabal za uchom. Čerti mu posvietili doviesť ho so   sebou. Pekne mu pomohol získať zdurného otca! Bol by sa tĺkol päsťou   do hlavy, že prišiel s ním jedným vrzom a ešte si lopol k nemu,   nerozvážnemu, ktorý sa naučil všetky okorenené filipiky Hurbanove   naspamäť. Rozháňa sa nimi ani Bomburovým kyjakom.
     <tei:hi>
      1
     </tei:hi>
     [^29]   Nepije, ale nebodaj opíja sa guľkou, ktorú mu vsadili do kolena   záskoční Muránčania. Kým mu ju nevyberú, najlepšie bočiť od neho,   hoci je dobrý priateľ.
    </tei:p>
    <tei:p>
     Spoločnosť sa pohýbala trochu. Doktor Bralec vytiera okuliare,   lebo mu zašli. Boženík Sluka dobre že sa nezájde od smiechu, hoci sa   smeje len do pästi. I ostatní zhŕňali omrvinky po stole. Zemän sa   nepozorovane odtiahol od priateľa a vykradol sa hľadať, od čoho muchy   kapú. V susednej izbe našiel dvoch. Sú kupci z okolia. Radia sa, kde   sa aká žatva ukazuje.
    </tei:p>
    <tei:p>
     Šiel popri oblokoch, nie pozerať von, ale hľadať, čo je v   kvetníkoch. Ani v jednom nieto mladého rozmajrínika. Prezeral si i   izbu. Všade pohodlné, mocné náradie. Zariadil sa trvácne budúci tesť,   bohatstvo a bohatstvo. Kto sa tu usalaší, bude sa mu bačovať, bude,   bisťubohu! Nechcel myslieť na bohatstvo, myslel na dievku: ale čo,   keď sa tislo bohatstvo hneď spoza jej chrbta!
    </tei:p>
    <tei:p>
     Schodil izby rad-radom, prišiel do ostatnej. Musel zastať a diviť   sa. Bola väčšia od všetkých. Na stene oproti dva obrazy, chlap a   žena, už vo veku. On sa držal dorovna, hoci sivý ako jabloň. Vlasy   mal začesané do tváre, zobratej do vrások, najmä okolo úst. Ona už   bola nalomená, pery stiahnuté do fercov; vidno, nieto pod nimi zubov.   Ale čepiec bol čosi hoden, podistým zlatohlav s čipkami a mašľami.   Hľadal v tvárach rodinné známky; na starom by poznal, že je z toho   istého koreňa, ako terajší Habarčiar.
    </tei:p>
    <tei:p>
     V izbe sú tri stoly do podkovy, pokryté obrusmi, zapratané   porcelánom a striebrom. Trochu zelenkavé víno sa perlí vo fľašiach;   nebodaj potuteľný rizling, od ktorého vrčí v hlave na druhý deň.
    </tei:p>
    <tei:p>
     V oblokoch samé fuksie, kde-tu ruža.
    </tei:p>
    <tei:p>
     Ani tu rozmajrína.
    </tei:p>
    <tei:p>
     Odchýlil dvere v kúte pod obrazmi za prostredným stolom. Cítil:   nimi sa dostať najskôr ta, kde ho srdce nesie. Tu sa ide do pitvora,   ktorý má i východ nabok, najskôr do záhrady alebo bočného dvora. Za   pitvorom kdesi je veľmi živo; rákoš, vrava, samé ženské hlasy; štrkot   a brnkot riadu. Nad všetky zvuky sa vynáša tupý buchot v riadnych   prestávkach; iste tlčú niečo, hádam mak alebo škoricu, vo veľkom   drevenom mažiari. Vystrčil hlavu do pitvora, či nevidí niekde obloka.   Obloka nevidel, iba hore neveľký s mriežkami. Ale v ňom niet   kvetníkov. V kúte sedela dievka pri stole v bielom oplecku s nadutými   rukávmi. Vyberala jahody z košíka a hádzala do veľkej misy. Keď jej   prišla medzi prsty veľmi tučná, červená, hodila ju veľmi zručne do   úst. Zazrela hlavu trčať spomedzi dverí, nad čelom akoby kôpka   čiernych vlasov; zavrela ústa, červené ani malina, a vytreštila naň   oči. Boli čierne, usmievavé.
    </tei:p>
    <tei:p>
     „Na dobrý úžitok, Anička,” usmial sa jej spod čiernych fúzov i   zažmurkal na ňu.
    </tei:p>
    <tei:p>
     „Nie som Anička, ale Mara,” odpovedala mu ticho.
    </tei:p>
    <tei:p>
     „Nuž Marka. Neboj sa, nepoviem nikomu, že paškrtíš. Ale i mne   musíš dať jednu.”
    </tei:p>
    <tei:p>
     „Nech si vezmú.”
    </tei:p>
    <tei:p>
     Nadstrčila mu košík; vyškerila naň zdravé biele zuby.
    </tei:p>
    <tei:p>
     „Jaj, nie tak!” odhŕňal sa. „Z ústočiek pekne, z ústočiek.”
    </tei:p>
    <tei:p>
     „Hm — čo nepovedia!” Zasmiala sa a hodila naň čiernym okom. „A keď   mi mať nedá, že by bola bledá.”
    </tei:p>
    <tei:p>
     „To je galiba! Povedz mi, Marienočka, kde držíte rozmajríny?”
    </tei:p>
    <tei:p>
     Dievča možno nerozumelo dobre z toho prekvapenia. Odpovedalo   naverímboha:
    </tei:p>
    <tei:p>
     „Tu je kuchyňa.”
    </tei:p>
    <tei:p>
     „A kde je mladá? Panna Hanka sa volá.”
    </tei:p>
    <tei:p>
     „Oblieka ich frajcimerka.” Zachichotala sa pre čosi.
    </tei:p>
    <tei:p>
     „A pekne?”
    </tei:p>
    <tei:p>
     „Veru hádam! Vyobliekajú sa. Príde frajer.”
    </tei:p>
    <tei:p>
     Podskočil, sťaby ho bol bodol do boku. A ako vie, že príde?   Myslel, že ju prekvapí, prikvitnúc k nim, a ona, hľa, vie, že príde.   Najskôr ho videli prejsť cez Slabušany. Alebo hádam ľapta Chrenková,   ak zaňuchala niečo. „Ako to mohla vedieť, nevieš mi povedať, čačaná   Marka?”
    </tei:p>
    <tei:p>
     „Bola by to ľúbosť, aby nevedela, kedy príde frajer!”
    </tei:p>
    <tei:p>
     „Rob! Čo sa zabávaš, Mara!” ozval sa z protivnej strany mekotavý   hlas.
    </tei:p>
    <tei:p>
     Zemän sa obrátil. Zazrel vysokú, chudorľavú ženu v tmavých šatách   so širokou zásterkou. Padali rovno dolu, nebolo obručí pod nimi.   Vyšla z kuchyne tíško, ani mačka. Čujné ucho iste dopočulo, že sa   dievka zhovára s kýmsi. Zemän sa vystrel, otvoril dvere úplne; stál   pred ňou rovno, ani urastený dubec. Pozerala naň v očakávaní; chcela   iste vedieť, čo hľadá v zahájenom, keď nevedia od roboty, kde im   hlava stojí. Skoro sa jej bál. Čierne oči, ani trnky, pozerali naň   bedlive. I obočia sa stiahli o poznanie. Hádam by chcela uhádnuť, kto   je pred ňou. Pod nosom akoby brnel tmavý chumeľ, ba i z brady trčia   osamelé škutinky. Niektoré už sivejú. Na hlave sedí široký čepiec s   tmavými čipkami. Pod ním je lesklý, hodvábny náčelník s veľkou   belasou mašľou. Vlasov iba nad uchom vidno neširoký pásik. Sú temer   ako srieň.
    </tei:p>
    <tei:p>
     „Ja som Michal Zemän z Lopúchova, úradník pri okresnej vrchnosti.   Prišiel som vŕškami popod Zubotín, len tak prirodzeným foršpontom,   lebo na tej ceste by sa os dolámala. Nechcel som chýbať v Slabušanoch   v takýto slávny deň.”
    </tei:p>
    <tei:p>
     Zložila ruky na zástere, vypočúvala ho pobožne. Tuším i hýbala   zvädlými perami, opakujúc jeho slová. „Hej, veru, zhŕklo sa ich,   zhŕklo, do bydlíčka. Len či ich opatrím, toľkých!” S tým už boli vo   veľkej svetlici. On sa cofkal po troche, ona za ním nečujnými krokmi.   Vyšli aspoň zo zahájeného. Obzerala si ho veľmi pozorne.
    </tei:p>
    <tei:p>
     „Dala som ich i čítať; ale Geňuško neviem, či nepochybil. Na   mladosť sa nespúšťať v dnešných časoch. Pasie iba za módou, a rok po   rok nová, i tie obručiská! Za môjho dievoctva móda vychodila akoby   raz za päť rokov. Veru neviem, či niektorý neostane bez sedenia.   Nebohý svokor hovorieval, Pán Boh mu daj slávu večnú: ,Dievčička,   radšej ostaň bez zubov, ako hľadieť na hosťa v dome bez miesta.’ I   cigánov sa nahrnulo, ale tí pôjdu do čeľadnej. I tých Nemcov do   bydlíčka, čo hovoria rozličnými jazykmi, keď sa opijú. Či by ste ich,   reku, nesčítali, keď ste už prišli tou mrcha cestou popod   Zubotín?”
    </tei:p>
    <tei:p>
     Zemän rástol od radosti. Stará ani nevie, koho má pred sebou, a už   zachodí s ním ako so synom. Ba má ho za viac, ako za syna, keď ho   posiela, lebo sa nechce spustiť na Geňuška. Bol by šiel naskutku   sčítať tie hlavy, ale ho zastavila.
    </tei:p>
    <tei:p>
     „A možno vám treba niečo? Dve-tri fánočky, alebo zaliepanec?   Vyhladli ste tou cestou popod Zubotín.”
    </tei:p>
    <tei:p>
     Zaďakoval jej, skoro pohnutý nad toľkou starostlivosťou.
    </tei:p>
    <tei:p>
     „Prišiel som len pozrieť, či by nenašiel rozmajrín niekde.   Nevedeli by ste, kde je?”
    </tei:p>
    <tei:p>
     „Rozmajrína veru nenájdete. Iných kvetov máme v oblokoch, ale i v   záhrade. Geňuško bol v Pešti tej zimy; dones, reku, semiačka na   kvieťa. I doniesol, neborák, ale keď vzišlo, bola mrkva a priesada.   Ja že budú tie akési ďordínky, vynašli ich vraj voňavé. O rozmajrín   som mala starosť; treba na perečko svatom, keď sa už má vydávať. Ale,   vraj, vyšiel z módy rozmajrín. Nuž sama neviem — samá premena!”   Pokyvovala hlavou, i drgla ho do ramena. „Vyňali by radšej z módy, čo   zjedá: starosti a hryzovisko. Toľký groš s dievkou! To vyňať z módy,   to!” To mu už hovorila temer pošepky, i obzerala sa, či ju nepočujú.   „Radšej vy rozmajrínov, čo priam fúru, ako rimštiaky merať na merice.   Ale keď je família a, vidíte, nie hrdý.”
    </tei:p>
    <tei:p>
     „Čo by sa mal nadúvať!” pohodil s úsmevom. „Nebudem sa vynášať.   Môj otec je súkennícky majster a gazda. Família ako família. A o   rimštiaky nestojím; načo by mi boli? Ja pozerám na dievku!”
    </tei:p>
    <tei:p>
     Krútila hlavou, nech nepletie do sveta.
    </tei:p>
    <tei:p>
     „Jedno je súkenník, a druhé je dobrá família. Náš Pišta je, čo   ako, z chýrnej. Tetka je grófka! Pomyslite! To už hej, je   família.”
    </tei:p>
    <tei:p>
     Zemänovi stúpala horúčava do hlavy, ani od tokajského samorodného,   kým húdla o dievke, o vydaji, o rimštiakoch. Ale Pišta ho udrel po   hlave, ani čo by bola na ňu padla šupa z vôdra. Nevedel odrazu, kde   je, čo sa robí. Akési mocne pletivá sprašťali, tamdnu prirastené o   divné priehrady. Skydli sa na vŕbu, keď im vyrútilo kolík, že   zhrmelo, akoby naň padal krov rozložitého domu. Ach, a zabolelo   ukrutne, akoby mu obracali ostrý nôž v prsiach. Myšlienky sa   rozleteli, sťa splašený kŕdeľ jarabíc. Rozbehol sa, ako bez hlavy za   nimi. Prvá, ktorú schytil naveľa a začal sa jej pripačovať, či ju   pozná, bola, že takým činom fáral podaromnici od svitu popod Zubotín.   Aké márne reči bľabotala na tom bále! Načo ich vypustila z úst?
    </tei:p>
    <tei:p>
     ,Mládnik zasadím, narastie dúži rozmajrín uviť perečko pre   milého.’
    </tei:p>
   </tei:div>
   <tei:div type="chapter">
    <tei:head>
     9
    </tei:head>
    <tei:p>
     Tmolil sa po izbách, sčitovať, koľko ich je; ale ako, keď sa   plietli osoby, miatli sa ako mátohy, drugajúc nohami vo vzduchu.   Sčitoval do tretieho, štvrtého razu; nemohol prísť na číslo.   Našťastie našiel v kúte lieskovú paličku, hádam na psov. Už   nesčitoval, iba urobil zárez do nej za každú osobu. Nech si ich   sčituje vysoká chudorľavá, ako vie.
    </tei:p>
    <tei:p>
     Oprel sa kdesi o dvere, začal sa zbierať do hŕbočky. Ale on vedel,   že na jednu stvoru, ako Hanka, môže sa navešať toľko? Ako ho udrela   tá šupa, divné priehrady sa zrútili, z nich vypadla Hanka. S ňou sa   rozsypalo všetko, čo bolo na bydle; neostalo nič na mieste, všetko   dolu hlavou. Príde tu zhľadávať kúsok za kúskom, čistiť z blata,   stavať hore koncom, do radu, ako príde. Lebo Hanky už nieto, na   ktorej to všetko viselo. Veru niet, ani rozmajrína nieto. A vôbec   nieto ničoho, ničoho.
    </tei:p>
    <tei:p>
     Nevedel sám, ako sa dostal do samého pitvora medzi barnavú družinu   Rudyho. Tam halaškovala, vyčkávajúc čosi. Habarčiar jej nedal hrať,   že, vraj, nie ešte. Hádam sa mu nesladilo počúvať muziku naprázdno;   dosť mu bolo pesničky, čo mu zahúdol Dúbravčík. Dosiaľ mu zalieha v   ušiach, hoci sa hľadel rozobrať všakovak.
    </tei:p>
    <tei:p>
     Z pitvora vyšiel Zemän na trnác; bolo počuť konský dupot a hrmenie   kočiarov zo dvora. Zazrel krásne paripy oceľovej farby zalamovať šije   a rozhadzovať chlpy bielej peny po piesku, v nádherných šírach s   bielymi prackami z pakfongu,
     <tei:hi>
      1
     </tei:hi>
     [^30] alebo hádam zo striebra.   V hintovíku sedel Štefan Zubotinszky, pekný ani dievčina. Bol veselý,   smial sa a zaliečal staršiemu pánovi, ktorý sedel napravo. Bol vo   všednom obleku tmavohrdzavej farby so šnúrami dosť obodratými. Na   hlave mu sedel klobúk s prihnutým vencom nad očami, bez pera.   Nehovoril mnoho, pozeral vážne, ba prísne; tu i tu pohladil fúzy   alebo plnú bradu.
    </tei:p>
    <tei:p>
     Za hintovíkom prihrmel druhý, ťažší; v ňom boli zapriahnuté pekné   faky tiež v nových temer šírach. Liace držal mladý pán vo vysokom   lesklom klobúku. Pri ňom sedel sluha so zloženými rukami. Na zadnom   sedisku boli dve dámy, staršia v ľahučkom čepčeku s čipkami, mladšia   v klobúku, ktorého klopty zakrývali tvár. Spod žltkavého oblúka   vykukovala okrúhla tvárička; pod uchom sedela mašlička zo stúh,   ktorými priviazali klobúk pod bradou.
    </tei:p>
    <tei:p>
     Prvý hintovík zastal, Zubotinszky skočil a dal ruku staršiemu,   potom si ometal rukami nový oblek. Zo sedadla vzal veľkú hrsť kvetov,   najviac ruží a klincov.
    </tei:p>
    <tei:p>
     Zemän pocítil v tyle teplý dych, v ňom bol zápach cesnaku a vína.   Za sebou mal barnavú tvár Rudyho pod kučeravou šticou. Ale len   chvíľu, lebo sa Rudy obrátil, uhol sa nabok, hodil hlavou k bande,   zasekol husle pod bradu. Husle zakvičali, cimbal zhrmel, barbora   zadudrala: vyšiel z tých zvukov dovedna veľmi slávnostný   tuš,
     <tei:hi>
      2
     </tei:hi>
     [^31] ktorý sa niesol po izbách ani vysk radosti, hádam   až hen do kuchyne. Po tuši ostatná banda prešla na prvé akordy   Rákócziho piesne, ale Rudy ju zahriakol. Švihrovská je zakázaná, i   všetky vlastenecké.
     <tei:hi>
      3
     </tei:hi>
     [^32] Neopatrná banda pozabudla, že   Kossuth je už nie v Debrecíne.
     <tei:hi>
      4
     </tei:hi>
     [^33]
    </tei:p>
    <tei:p>
     Zubotinszky pri tuši pozrel dohora, zasmial sa. Vyňal z tobolky   slušný papierik konvencionálnej mince s obrázkom hrdej arcikňažnej,   naslinil ho na opaku.
    </tei:p>
    <tei:p>
     „Tu máš, ohava!” riekol Rudymu, ako mu ho prilepil na čelo.
    </tei:p>
    <tei:p>
     Za ním vyšiel starší s veľkou zafajčenou penovkou v ruke.   Zubotinszky ho dočkal a zmizol s ním v izbe. Stadiaľ doliehal hrubý,   mocný hlas Habarčiarov, namastený veľkou vľúdnosťou.
    </tei:p>
    <tei:p>
     Zemäna oslnilo to všetko: ako sa doviezol, aké mršiny zapriahol o   podstrižených chvostoch, ako obdaroval Rudyho. Je šťastný, veselý.   Načechral červenkavé fúzy, nestará sa o nič. S ním tiahne radosť,   veselosť a život. Vo vnútorných izbách zvrelo od výkrikov, vysku,   počuť i tľapkanie po pleci. I Rudy pozerá za ním, ani zaľúbená   dievčina, hoci mu vynadal do oháv.
    </tei:p>
    <tei:p>
     „Ten vie žiť — čo?” prihovoril sa mu doktor Bralec. Vyplietol sa   tiež z izieb a stál pri ňom.
    </tei:p>
    <tei:p>
     „I troviť,” dodal Zemän.
    </tei:p>
    <tei:p>
     „No, veď!” prisvedčil mu, chodiac dlaňou po perinastej brade.   „Dobre troviť je toľko, ako vedieť dobre žiť.”
    </tei:p>
    <tei:p>
     Zemän mu neodpovedal, lebo pred schodmi stál ťažkavý hintov s   fakmi. Z vysokého sediska zoskočil mladý človek o vysokom lesklom   klobúku v čiernych šatách. Pomáhal dámam vyredikovať sa v   širokánskych sukniach s obručami cez úzke dvercia. Žltkavé fúziky   rozčechral ako Zubotinszky; pri jeho nepokojných, zjašených očiach   nedodávali mu ľahkosti a bezstarostnosti, ako Zubotinszkému, ale skôr   neporiadnosti, akoby sa nebol mal kedy prihladiť. Mladšia s   košíkovitým klobúkom niesla v ruke hrsť kvetov, skoro takých istých,   ako prvej Zubotinszky. Okrúhla tvárička sa usmiala na splašeného   mládenca, akoby mu chcela dodať smelosti.
    </tei:p>
    <tei:p>
     Rudy spustil zasa veľký tuš, keď sa poberali hore schodmi; ale keď   vošiel mládenec s dámami do pitvora, neozrel sa o Rudyho a prešiel do   izieb. Nevedel troviť.
    </tei:p>
    <tei:p>
     „To je Geňuško!” riekol Zemän doktorovi. „A dámy”?
    </tei:p>
    <tei:p>
     „Veľkomožná z Porúhadla a Lauruška. Chutné dievčatko — čo?”
    </tei:p>
    <tei:p>
     Zemän pohol plecom. Čo ho po chutných? Prišiel mu na um rozmajrín;   odnechcelo sa mu chutných i nechutných. Ale doktor nedal nič na jeho   nechuť, ani jej nepobadal hádam; bol by krátkozraký. Vyrozprával mu,   že Geňuško šiel so Zubotinszkým do Porúhadla po Klobasziczkých.   Cestou sa ohlásili u grófovho záhradníka drancovať v zimnej záhrade,   aby bolo čo dať dievkam.
    </tei:p>
    <tei:p>
     „A čo má Geňuško s Klobasziczkými?”
    </tei:p>
    <tei:p>
     Doktor si hladil veľmi kučeravú, zrepenú bradu, pre ktorú mu tvár   bola veľmi široká; usmial sa na otázke. Vidia i slepí, čo hľadá u   Klobasziczkých. „Má sa okolo Laurušky, nosí jej kvieťa. Zubotinszky   mu naráža vodu na mlyn. Habarčiar je rád, že príde do rodiny s takou   famíliou a Zubotinszky tobôž. Keď je nie žena z rodu, nech bude aspoň   švagriná.”
    </tei:p>
    <tei:p>
     Zemän obledol, potočil sa, ale nepadol. Oprel sa o stenu. Doktor   ho chytil za lakte a držal hore koncom.
    </tei:p>
    <tei:p>
     „Čo vám je, vari ošiaľ?”
    </tei:p>
    <tei:p>
     „Ťažoba trochu — ťažoba,” žaloval sa oslabeným hlasom, utierajúc   pot z čela. „Šiel som od svitu skoro do samého poludnia vŕškami popod   Zubotín. Ohladol som veľmi. Strapačky s bryndzou u Chrenkovej ma idú   hodiť o zem. Potom i táto spara. Fu-fu!” Ovieval sa šatkou o veľkých   makových kvetoch. „Nuž tento Zubotinszky okolo — okolo — hm —   Habarčiarovej a potíska i Geňuška do famílie.” Doktor mu prisvedčil.   „Je bohatý — čo, veľmi, ten zemanisko?”
    </tei:p>
    <tei:p>
     „Hm,” kýval veľkou hlavou, „bolo by, keby nie dlhy. Ale chlap na   mieste, uznáte. Švihák.”
    </tei:p>
    <tei:p>
     „A moc dlhov!” zvolal Zemän urazený.
    </tei:p>
    <tei:p>
     „Po uši! Predal by úrodu na koreni i na tri roky napred, ale kto   ju kúpi? Kto môže vedieť, či ju nebude brať na takto rok váš Pilát z   Lopúchova?”
    </tei:p>
    <tei:p>
     „Nuž Pilát!” uškeril sa akosi bôľne. „Mrcha robota! A také kone a   bankovky poslinené Rudymu! Odkiaľ?”
    </tei:p>
    <tei:p>
     Doktor sa zasmial.
    </tei:p>
    <tei:p>
     „Dal Pilát kone, bankovky, šaty. Na Zubotíne kdesi je kusisko   hory; našťastie ide lykožrút i na ňu. Má na čo dávať.”
    </tei:p>
    <tei:p>
     Zemän sa oprel o stenu lepšie. On vymáhať podpis od Dúbravčíka!   Ešte sa ponúkol loptošovi Habarčiarovi, ktorý predsa vedel, po čo   prišiel vŕškami popod Zubotín ktosi dnes ráno. Hoci sa robí nevidomý,   videl, oplan, s kým pretancovala celú noc vtedy v Mikuláši; kto jej   upratúval nohy do vreciska s vlčím futrom; kto upchával okolo nej   kožušie pokrývače v koči. Bola pľačkanina, odmäk v to ráno. Chodil   tam okolo nej vo vode. Preziabli mu nohy. Ej, nedostanú podpisu,   nedostanú! Vie Ondrej, prečo ho nedal: on ho i zbehol chudáka, keď   vyctil Habarčiara. Nedá im ho Ondrej! Nech škoduje úžerník Pilát;   naučiť ho, ako sa dávajú groše mrháčom! Nie jeho oblek, nie bankovka,   ani kone, a toľký prach do očí!
    </tei:p>
    <tei:p>
     „Putá mu, putá — klamať takto statočných ľudí!” vybúšilo z neho   naostatok.
    </tei:p>
    <tei:p>
     Doktor sa mu prizeral, čo sa mu robí. Vypočúval výčitky, nadávky i   dlhú kázeň o nesvedomitosti Zubotinszkého. Doktora až zastrašil   náruživý, prudký výbuch. Počúval prihrbený, akoby to padalo naňho;   ale potom sa ohlásil. Načo hromžiť nič po nič? Pišta neurobil nikomu   nič: je súci šuhaj, do života. Vyberá si z neho, čo dobrého a   pekného; na jeho ťarchy a zaviazanosti sa neobzerá. Komu by mohol   hádzať prach do očí? Všetci vedia, odkiaľ má kone i parády. Zotne   horu, Pilát dostane svoje; ožení sa, Habarčiar vyplatí dlhy. Má z   čoho, i vďačne vyčíta na dlaň.
    </tei:p>
    <tei:p>
     Ale Zemän si nedal povedať, len húdol, že ledakto, darebák,   leňoch. Žije z cudzích mozoľov, nepreloží krížom slamy.
    </tei:p>
    <tei:p>
     Doktor zasa krútil hlavou. „Nie ledakto, ani darebák. Domáha sa   úradu a dostane ho, a dobrý.”
    </tei:p>
    <tei:p>
     „Má zásluhy?” osopil sa naň Zemän.
    </tei:p>
    <tei:p>
     „Neviem!” pohol plecom a pozrel naň posmešne. „O zásluhách   nehovorme, ale o stykoch a spojeniach. Má známych v magnátskych   rodinách: viete, že konzervatívni majú moc vo Viedni.
     <tei:hi>
      5
     </tei:hi>
     [^34]   Zato, že nešli s Kossuthom do Debrecína, ale sa rozpŕchli po   kúpeľoch, keď sa strhla revolúcia, majú teraz prístup k cisárovi. I   Pišta bol v kúpeľoch, v Gasteine,
     <tei:hi>
      6
     </tei:hi>
     [^35] s tetkou, hoci ho   ťahalo k husárom; preto je v milosti a dostane odmenu. Nie za robotu,   ale za súcosť a meno.” Rozhodil rukami netrpezlive, lebo Zemän sa   hniezdil, odporoval. „Vie žiť, vie troviť, je súci. Dajú ho, ako za   vábnika, aby sa nehromžilo toľme na Nemca. Ukážu naň, že veď slúžia   systému nie samí Nemci, ale páni, čo súcejší.”
    </tei:p>
    <tei:p>
     „A vám sa to všetko páči — očíšťate ho!” najedoval sa už   naozaj.
    </tei:p>
    <tei:p>
     „Mne sa nemá čo páčiť, ani nepáčiť,” smial sa doktor. „Aký systém,   takých si priberá ľudí. Zubotinszky pristane doň, akoby ho boli   točili preň. Vidíte, ako vychádza s nimi! U forštanda je   pečený-varený.” Drgol ho do ramena a zasmial sa. „Hádam tiež ten   lykožrút.”
    </tei:p>
    <tei:p>
     „Samé lykožrútstvo,” zašomral Zemän. „Samé lykožrútstvo!”
    </tei:p>
   </tei:div>
   <tei:div type="chapter">
    <tei:head>
     10
    </tei:head>
    <tei:p>
     Prešiel po izbách, čítal hostí a prišiel zasa k stolom. Vrava   vrela po dome, hostia sa hemžili a miešali, ale sa neobzeral o nich.   Hľadal Zubotinszkého, ale ho nebolo ani v jednej izbe.
    </tei:p>
    <tei:p>
     Starej sa nemohol dovolať. Marka, s ústami ako malina, mu   oznámila, že je pri mládeži. Šla ju zavolať. Pozeral z pitvora za   ňou; keď odchýlila dvere, videl ponad jej široké plecia mládež.   Doliehal k nemu štebot a chichot dievčat, i videl niektoré,   vyparádené, chodiť hore-dolu. I mužské hlasy sa ozývali, zvučné,   mladé.
    </tei:p>
    <tei:p>
     Vyšla stará ,celá premenená’. Zazrel dva žlté zuby v otvorených   ústach; nestihla ich zatvoriť po smiechoch. Až keď ho zazrela,   prichlopla ich zvädnutými perami. Riekol jej, koľko ich načítal:   pridala k nim trinásť — toľko ich vraj bolo v dievockej izbe. „I to   nerátam seba, musím dozerať. Hanka bude za stolom, s mládežou. Akiste   ostatný raz s nami na Jána, nebožiatko.” Uvädnuté pery jej začalo   potrhávať; oči ako trnky ostali na jednom mieste, podbehli   vlahou.
    </tei:p>
    <tei:p>
     „A načo ju dáte, keď vám je ľúto?” okríkol ju surovo.
    </tei:p>
    <tei:p>
     „A keď sa jej triafa to šťastie, ďakovať Bohu.” Utiera si oči   zásterkou.
    </tei:p>
    <tei:p>
     „Chýrne šťastie! Donesie vám lykožrúta. Povyjedá hory a polia,   záčiny a stajne, nanosí sa do truhál a skríň. Pôjdu i tieto obrusy a   striebro. Vyje vám statočnú slovenskú úprimnosť a dobrotu. Ostanete   naholo. Toľko vám príde dať s dievkou — toľko! Vyje vás   lykožrút!”
    </tei:p>
    <tei:p>
     Upreli sa naň oči ako trnky, i pery sa hýbali, ako hovoril.
    </tei:p>
    <tei:p>
     „A kde je, syn môj? Všade sa ho, vraj, nájde. Všetky hory, vraj,   pôjdu. Zubotín oholia. A koho sa nechytá? Najhoršie, že i sedliaka,   keď mu mohlo byť dobre. A kto chce zaťa mať, musí nakladať. Máme i na   čo: Pišta je ako kus chleba, syn môj. Tu mi zasa niečo doniesol. Bol   vo Viedni, nezabudol na mňa.” Rozkrútila, čo niesla v ruke. Z jemného   papiera vyňala kašmírovú dlhú povíku tmavej farby s krásnymi kvetmi   nechtíka. „Vraj tak ich nosia, miesto šatky.” A prehodila si ju   chrbtom, aby konce viseli od lakťov dolu. „Veru nezabudol. Hanke   donesie aspoň dva razy do týždňa kvieťa.”
    </tei:p>
    <tei:p>
     „Od grófovho záhradníka. Neviem, čo mu dá zaň: ale vy ho   zaplatíte, vy otec a mať, čo ju nútite.” I zdvihol ruku, stiahol   obrvy; hrozil jej prstom.
    </tei:p>
    <tei:p>
     „Ale my, jediné dieťa! Nie, syn môj, sama si vybrala,   samučičká.”
    </tei:p>
    <tei:p>
     Hlava sa mu krútila. Bolo mu horšie ako prvej v pitvore. Bol by   zreval, tak ho zabolelo, čo mu povedala. Nazdával sa, že ju zaplietli   iní do tejto veci, najskôr otcova ctibažnosť. Nemohol pochopiť, ak   robí svojou vôľou, ako sa mohla premeniť za krátke štyri mesiace.
    </tei:p>
    <tei:p>
     Porátali miesta, nedochodilo: chýbali dve. Obrátila sa sem-ta   dva-tri razy, nevediac si rady. Zavolala Maru z kuchyne, aby doniesla   stolík z ambitu. Pristavili ho na jeden z dolných stolov. Na   strelenie kričal, že ho nadložili; bol o pol druha cóla vyšší a aspoň   o piaď užší od veľkého. Dobre, že z obrusa vystalo pokryť ho. Bolo   treba zhľadávať taniere a riad; nebolo ich toho istého vzoru ako   ostatné. I poháre prišli čosi väčšie, cele obyčajné.
    </tei:p>
    <tei:p>
     „Aká bieda, aká bieda, keď sa ich nahrnie viac, ako treba,”   horekovala a obchádzala prístavok. „Koho sem dáme, koho od   hanby!”
    </tei:p>
    <tei:p>
     „Načo ich zháňate viac, ako môžete?” okríkol ju. V hneve zabudol,   že im sám prikvitol nepozvaný, i to vŕškami popod Zubotín. Tak ich   nebodaj prikvitlo viacej.
    </tei:p>
    <tei:p>
     „Veď ja môjmu jednostaj, nevystierať sa väčšmi, ako perina vynáša.   Pomaly ďalej zájsť. Ale on do všetkého poslepačky. Čo, vraj, pustíš   dnes, zajtra nelapíš. Lepšie, vraj, dobrého mnoho, ako zlého málo.   Tak sa my priečime. On všetkého moc, ja by radšej málo; nie mu je   nikdy dostatok, mne zasa všetkého po vidličku. Keby len Geňuško   našiel dobrú, varovčivú; ja by najradšej pod pec.”
    </tei:p>
    <tei:p>
     Prišlo mu jej ľúto, hoci sa i jedoval pre lykožrútstvo. Ľúto, že   ju pritíska k zemi rozličnosť názorov a možno i povahy s mužom. V   pobočnom dvore a za druhým pitvorom, v zadnom dome skostnatela,   stvrdla sťa krkoška, potom scvrkla sa a zakrpatela. Hľa, už sa ľaká   všetkého, čo je väčšie a rozložité. Zažmuruje oči pred širokými   vidiekmi. On tam v prednom dome zasa rozrástol; ďaleko začína   rozširovať ramená; očami strihá ďaleko, ďaleko poza vlastné ploty. V   ňom nie omrzenosť, ale hlad za všetkým, čo chutí.
    </tei:p>
    <tei:p>
     Zaopatrila stolík riadom, ktorý nijako nepristal k ostatnému.   Taniere z hrubého porcelánu s pásmi, bez kvietkov bledkavožltých; i   lyžice a nože z inej dielne, sotva zo spoľahlivého striebra. Koho   usadí sem? Hanku? Ju nie, pre Pištu; nesadne veľmož za pristavený   stôl. Geňuška? Ani jeho, keď musí sedieť pri Lauruške. Či ich majú   oddeliť, holúbätá? Lauruška je z viceišpanského.
    </tei:p>
    <tei:p>
     I tento čeľadník je úslužný, bude dobrý. Pristal by Žofke   Chromákovie. Bývajú na ,Vrchných hradách’ kdesi, ale zato Žofka je   poriadna, rozvažitá. Už jej je osemadvadsať rokov. Prvý vohľač ju   zbehol nesvedomite po dvoch rokoch; oči si vyplakala, nebožiatko,   prsty dopichala ihlou. Aká usilovná! Za tri dni ušila šaty Hanke.   Vložila do nich i obruče. Pristala by mu.
    </tei:p>
    <tei:p>
     A tie miesta na prístavku? Nech si láme hlavu Jano. Vedel zohnať   toľkých papajov, nech robí poriadok. Vybrala sa horko-ťažko do   veľkého sveta, v predných izbách, hľadať muža. Tu všade vrava, dym.   Búchajú hánkami o stôl, keď môžu kartu zabiť tromfom. Víno sa nosí.   Koľko ho vypijú do druhej, hádam i štvrtej z polnoci? Vzdychlo sa   jej. Zbytok vo všetkom, i v honobení, i v rozdávaní.
    </tei:p>
    <tei:p>
     „Poď len, poď, Jano, pripáč sa. Máš ich v dome ako červených myší.   Kde sa podieš?” Voviedla ho k stolom, ukázala mu neúhľadný   prístavok.
    </tei:p>
    <tei:p>
     Stál rozkročený, ruky opakom na bedrách, ako keď dozeral pri   tlačení vlny do vriec. Pochodil očami po stole, zastavil sa pri oboch   pohároch, starosvetských, s veľkým šípovým konárom. Hryzkal trochu   fúzy. „A čo? Veď je dobre; čo chceš viac? Ak by ešte prišli, nadlož i   na druhý stôl. Malá starosť!”
    </tei:p>
    <tei:p>
     Hodil nedbale rukou.
    </tei:p>
    <tei:p>
     „A koho sem dáš, Jano?”
    </tei:p>
    <tei:p>
     „Komu sa dostane”! Usmial sa a pomykal plecami. „Komu sa ujde.   Všade je, Katrena, tak. Jeden navrchu, jeden naspodku; ktorý spredku,   ktorý odzadku. Neboj sa. Viem, komu sa tu pýta, bohuprisám.”
    </tei:p>
    <tei:p>
     „Nehreš, obluda! Boha si sa spustil!” Oči ako trnky pozerali   prísne spod stiahnutých obŕv. I škutinky na brade akoby sa boli   naježili. „Koho dáš sem?”
    </tei:p>
    <tei:p>
     „Neznáš ho, Katrena. Krivká na nohu. Je nezmestník. Druhého znáš   ešte menej. Ten sa zasa natíska. Nik ich nevolal, mohli ostať doma.   Nech si lopnú sem.”
    </tei:p>
    <tei:p>
     „Čo ti urobili, bohaprázdnik?”
    </tei:p>
    <tei:p>
     „Čo?” Vytreštil spurné oči spod tučných mihalníc. Odfukoval,   sivkasté vlasy zasotil z čela nabok. „Jeden nič. Ale ten druhý mi   vynadal. Do filistrov! Takí vtáci!”
    </tei:p>
    <tei:p>
     „A to že je čo? Vieš, že nečítam novinky. Nedýchnu pravdou.”
    </tei:p>
    <tei:p>
     „Nevedel som ani ja, Katrena: tak som sa spýtal. Ale oni čo vedia,   nevedia nič. Jeden ti povie tak, iný inak. Spýtal som sa troch, tri   veci mi povedali.” Tu už hovoril tichšie; žena prišla k nemu bližšie.   Oči ako trnky nespúšťali sa z neho. Začal vyratovať na prstoch.   „Fiškál Sitár myslí, že filister je, vraj, krčah. Chodí každý deň   nabrať hnojovky do močidla, kým sa nezoderie. Počula si takú   vec?”
    </tei:p>
    <tei:p>
     „Neslúchaj ho. Fiškál je, cigáni. Vieš, že v močidle je voda, nie   hnojovka. Močia v nej ľan a konope; kto by ju nosil v krčahu,   zosmradnutú.”
    </tei:p>
    <tei:p>
     „Vidíš, ako vykrúcajú. Doktor Bralec mi povedal — ale nie!”
    </tei:p>
    <tei:p>
     Zhákol sa, ťažko bolo vyjaviť, čo Bralec vynašiel. Sotva si   dovolil opakovať samému sebe, že filister je štepený zajac, ktorý keď   reve, myslí, že krasoreční ako Cicero.
     <tei:hi>
      1
     </tei:hi>
     [^36]
    </tei:p>
    <tei:p>
     „Neslúchaj ani doktora. Nevie nič. Mne povedal, že je prebratý   žalúdok, a nebol. Bolo mi z očí. Zuza Bubišovie ma okadila čertovým   lajnom, a zaraz akoby mi bol sňal rukou.” Škutinky na brade mihali,   oči iskrili zlosťou. „A koho si sa spýtal ešte?”
    </tei:p>
    <tei:p>
     „Farára zo Soľnej. Je posmešník, ale i učený. Jednostaj má nos v   knihách.”
    </tei:p>
    <tei:p>
     „Ten už skôr!” odobrila. Podoprela suché ruky na bedrá. „A on   čože?”
    </tei:p>
    <tei:p>
     Habarčiar si zasa odhrnul vlasy.
    </tei:p>
    <tei:p>
     „Je vraj, kohút. Vyletí na hnojisko, zaspieva a myslí, že z   hnojiska obsiahnuť okom celý svet.”
    </tei:p>
    <tei:p>
     Prikyvovala hlavou, zabodla doň oči.
    </tei:p>
    <tei:p>
     „Farár zo Soľnej uhádol. Ty si filištín,
     <tei:hi>
      2
     </tei:hi>
     [^37] Jano, ako   ten kohút, čo prelieta parkany, kým mu nedokrvavia hlavu po cudzích   dvoroch. Čo máš v stajni, keď Mária ide dojiť, povedz!” Stisla   zvädnuté pery, triasla sa od jedu. „I dneska si bol. Sama sa   žalovala. Hneď zrána.”
    </tei:p>
    <tei:p>
     Habarčiar sa cofol od nej. V čom ho nedochodí! Ale sa on nazdal,   že sa vyzvie naň? Život ju už dávno vysotil z koľaje, dávno prestali   kráčať jedným párom. Ona zaostala. Myslel, že ho už dávno stratila z   očí, a ona hľadí ešte za ním. A vo svete toľko zvodcov, tu i tam,   spoza každého kríka. A chcelo by sa žiť ešte, doháňať. Pohoršil sa   veľmi. „Čo má ľaptať, paskuda. Patrí sa pozrieť, či postielajú   kravám, či ich češú.”
    </tei:p>
    <tei:p>
     „Teraz budú postielať pod ne, bujo? Nevieš, že ich vyháňajú na   pašu? Len nech ťa zočí Ďuro! Pokor sa Bohu, nehanblivec! Máš dievku   na vydaj. Aký jej viješ veniec?”
    </tei:p>
    <tei:p>
     Habarčiar sám nahliada, má pravdu. Dievka v dome je radosť, kým   dorastá; ale keď dorastie, je veľmi široká hať, veľká závada. Kladú   ju otcovi pred oči, len keď sa obzrie kdesi po kvetnatých lúkach,   chvalabohu, nebudú dlho. Vydá ju čím skôr, rozšíri krídla, rozšíri.   Zať je súci, ten mu ich veru nebude obstrihávať.
    </tei:p>
   </tei:div>
   <tei:div type="chapter">
    <tei:head>
     11
    </tei:head>
    <tei:p>
     Zemän si nevedel miesta v dome. Nieto nikoho, komu sa zveriť,   vyžalovať. Srdce sa búri, v ňom vrie horúca vára. Bude ľahšie, len   vyhádzať, čo je horúcejšie; potom nech preteká srdce v tichom žiali.   Len ako stíšiť var, pridusiť oheň. Účasť a slovo útechy ho neuhasí.   Azda by ho schladil výbuch, ktorým by sa vyšmarili rozpálené trosky a   peny.
    </tei:p>
    <tei:p>
     Na koho vylievať, na kom hasiť páľu? Všade všedné, ľahostajné   tváre. Mnohá sa rozjarila, ale vínom, i oči svietia. V iných sa   pridusili ohne, pozerajú tupo, bez myšlienky a smeru.
    </tei:p>
    <tei:p>
     Ale Rudy vstrčil kučeravú hlavu do dverí prvej izby. Zavrzol husle   pod vyholenú bradu, začal ťahať smutnú, sťaby nadieval žiale na kúdeľ   a drugal z nich dlhé motúzy s hľuzami, pre ktoré cimbal zadrnčí a   barbora zadudre. Spoza stolov sa repetia zasedení hostia, preťahujú   strnuté hnáty. Okolo steny za stoličkami ich už stojí riadok. Z   dnukajších izieb sa vyhrnula hŕba nových postáv. Ich oči nedriemu,   nehasnú; pozerajú veselo. Mnohé zovú, vábia.
    </tei:p>
    <tei:p>
     Zubotinszky je už v prostriedku. Drží tanečnicu za prsty, vodí ju   sem-tam šuchavým krokom. Oči mu iskria, mihajúc v nich plamienky. Ona   drží druhú ruku s bielou čipkovanou šatôčkou na popolavej nadutej   sukni, s jasnobelasými lesklými mesiačikmi. Plná hruď sa dvíha ledva   čujne nad tenkým pásom. K nej sa kloní čosi nabok osmahlá tvár ani   zrelá broskva s rovným nosom, ktorého krídla akoby sa chystali   zachvieť. Mihalnice sú spustené, ale sa trhnú tu i tu, akoby sa im   žiadalo nezavadzať očiam.
    </tei:p>
    <tei:p>
     „Ej pozrieš ho raz, pozrieš! Strasieš sa ako osika, keď ťa zatnem   okom. Neujdeš, falošná — darmo uhýbaš!” Stojí nachýlený napred, sťaby   sa chcel rútiť. Zaťal päste, stisol zuby, pozerá ohnive, besne na   spustené mihalnice. Nemohli odolať zovu, podvihli sa. Čierne oči ani   trnky šuchli po izbe zlodejsky. V letku sa predsa len potkli o   mračný, úporný pozor. Zastavili sa na ňom. ,Pozrela si, pozrela’,   počul v sebe rev, horúce pleso sa rozbúrilo, čiapka mútnu penu na   čierne braliská. ,Neujdeš mi, neujdeš!’
    </tei:p>
    <tei:p>
     Oči uhli na stranu, ale sa vrátili. ,Nevydržali — museli nazad!’   výskalo divo. Hej, zjašené sú trochu; možno plaché, hádam chcú uhnúť   zasa. Pozrel do nich besne, s hrozbou. Oči ako trnky nezľakli sa,   stoja pevne, nepoddajné, rovno do mračných.
    </tei:p>
    <tei:p>
     ,Čo chceš ešte?’ spytujú sa. V nich je i smelosť, i vzdor. Rudy sa   počal ponáhľať. Nesúkal motúzy, zahudlikal do skoku. Chlapci držia   dievky okolo pása, cifrujú, dupocú, sťaby chceli vydupčiť zo zeme   taje zajtrajšieho dňa. Ktosi zvýskal.
    </tei:p>
    <tei:p>
     Málo tanečníc na toľkých chlapcov, hoci každá zaberá hneď tri   miesta pre tie obruče v sukniach. Upriamil sa čakať, čo by rok, na   tanečnicu, ktorú si vyhliadol. Oznámil jej očami, že ju čaká, nepohne   sa z miesta. Ona jemu: ,Len chvíľku — nebudeš čakať rok — ani   deň.’
    </tei:p>
    <tei:p>
     Rudy sa usiloval všakovak. Ponáhľal sa húsť; knísal a klaňal sa,   skrúcal sem-ta, okále zabádal do povaly, zas ich držal priviazané   meravo k akýmsi divom z iných svetov. Sypal pesničky jednu za druhou,   rezko, divo. Páry cifrovali, drobčili, šatôčky sa oháňali pri hlave,   zvŕtali sa s rukou sem-tam. Často zvýsklo z rozhýbanej hŕby; tváre sa   premenili, akoby ich bolo vychytilo niekde naširoko, kde nieto ničoho   dnešného, prilepeného k čiernej zemi.
    </tei:p>
    <tei:p>
     Tanečnice sa držali, nezadychčali sa, neutierali znoj. Predošlí   páni sa rozohnili, zabudli na otupný dnešok. Bolo im ako pred   revolúciou, keď sa hruď dvíhala nádejami. Noví páni vydržali chvíľu,   ale ako sa oheň chytal cigána, tak vystávali. Tanec naučený — nebolo   v nich paliva na také vatrisko. Pustenej tanečnici nedali sedieť;   predchytávali si ju, ktorí už striehli na ňu, keď zbadali, že   tanečník mláti z posledného.
    </tei:p>
    <tei:p>
     Čakal, či príde naňho rad. Ale ako? Zubotinszky bol najlepší zo   všetkých; tancoval, akoby sa netýkal zeme, zvŕtal ju tu zľahka, tu   divo, že sukne krúžili ďaleko naokolo. Nebadať mu, že by sa bol   zadychčal. Preklínal ho, prestupoval na nohách. Tu pri jednom zvrate   povedala čosi tanečníkovi, pustila sa ho. Zubotinszky sa jej   poklonil, a už bol pri nej Zemän.
    </tei:p>
    <tei:p>
     „Vládzete ešte?” spýtal sa, pozrúc jej do čiernych očí.
    </tei:p>
    <tei:p>
     „I do rána,” odpovedala.
    </tei:p>
    <tei:p>
     „Pekne. Do rána vás nepustím.”
    </tei:p>
    <tei:p>
     „Nedbám. Čo čakáte? Hore ju!”
    </tei:p>
    <tei:p>
     Zvýskal divo, zabudol, čo chce. Začal cifrovať, akoby nemal nové   štíble majstra Félixa, nevychodené ešte. Zasa bolo ako v Mikuláši na   stoličnom dome a či pod Komárnom, keď sa spievalo: ,Dievky ľúbim,   víno pijem a Tatárov bijem.’ Niesla sa pri ňom ako víla, poddávala   sa, hľadala ho. Neviedol ju; bola s ním jedna myseľ, jedna duša? Kto   by vedel? Ale bola kde on, tam ona, bez mihu, bez volania. Nebol u   Habarčiara, ale kdesi vo voľnom okrese, bez patentov Jozefa II.   Hľadel z neho ďaleko; videl minulosť a budúcnosť, bez ohrád a plotov.   Mal rozviazané perute.
    </tei:p>
    <tei:p>
     „Či je ešte nie dosť?” počul jej hlas.
    </tei:p>
    <tei:p>
     Zobzeral sa. Páry sa púšťajú, alebo idú izbou. Rudy popíja v   pitvore rizling s barnavou družinou.
    </tei:p>
    <tei:p>
     „Škoda byť!” vzdychol. „Len čo som začínal vchádzať do ohňa.   Tancoval by s vami celý vek: do deväťdesiateho deviateho roku.   Pristanete?”
    </tei:p>
    <tei:p>
     „Ďakujem. Mám tanečníka na všetky tance, až kým nepodkľaknú nohy.   Tento kúsoček som uštipla z jeho poriadku; viac ani zvrtu. Taký je   poriadok.”
    </tei:p>
    <tei:p>
     Stáli proti sebe. Jej smuhlá tvár horela, v očiach blčali vatry.   Vyšnú peru zodvihla, po nej brnel temný chumeľ. Krútila sa mu hlava,   zaťal zuby. Farebné sklíčko spadlo, rozdrvilo sa na prach. Ukázalo sa   všetko, ako je, bez ružového nádychu.
    </tei:p>
    <tei:p>
     „Čiže sú falošné tie oči!” riekol cez zuby. „Idem od svitu vŕškami   popod Zubotín zo samého Lopúchova: náročky, pre ten mládnik   rozmajrína. Viete ešte?”
    </tei:p>
    <tei:p>
     Prikývla hlavou, blysli proti nemu biele zuby. „Ten z Mikuláša?   Sľúbila som vám na perečko. Pamätám. Zošaleli sme boli, vy i ja. Čo   som ja vedela, čo bľabocem! Ale potom hojdalo v koči, v bunde bolo   teplo, i nohám bolo dobre vo vlčom vreci. Zaspala som ako v oleji.   Predpoludním som sa strhla, šli kŕmiť a my chlípať kapustnicu s   klobásou. Hľadala ja mládnik, všetko sprehádzala, nikde nič. Vypadol,   neborák, hádam koleso prešlo cezeň. Bolo mi všakovak. Kapustnica mi   nepadla dobre. Banovala som ja za ním, ľutovala. Ale onedlho som sa   smiala. Veď sme len šaleli. Rozmajrín je už nie v móde u nás, len u   sedliakov. Načo by mi bol býval? Ani perečko dávať nie je v móde.   Dostávať nerečiem, ale dávať — to dávno zabudli, dávno. A dobre   majú.”
    </tei:p>
    <tei:p>
     „Nie dobre — veľmi zle. Sľúbili ste.”
    </tei:p>
    <tei:p>
     Pohla plecom, pozrela naň posmešne.
    </tei:p>
    <tei:p>
     „V šialenstve! Potom som sa rozobrala. Prišiel druhý.”
    </tei:p>
    <tei:p>
     „Neverné oči máš.”
    </tei:p>
    <tei:p>
     „Nie neverné. Len pozerajú trochu lepšie, vidia do kútov. V nich   vidia všeličo.” Pozrela naň posmešne, hrala sa s klincom, ktorý mala   v ruke. „I slovenský dobrovoľník má kúty. V jednom je ututlaný sľub,   že neobľúbi ženu, zohrdne rodinu a jej rozkoše, ale sa posvätí,”   podkľakla trochu a rozložila ruky, „národu a sedliakom, od hlavy do   päty. Dobrovoľník zabudol, čo sľúbil,” hrozila mu kvetom. „Povedzte   mu, nech sa prebudí, nech vstúpi do seba.”
    </tei:p>
    <tei:p>
     Z jej očí škerili sa mu posmešky, preskakovali z jedného do   druhého, aká radosť v nich, že mu rypla do srdca! Vstúpila mu krv do   tváre. Ako vedia sprevracať slová, obrátiť na smiech a potupu! To   najskôr vyšlo od Geňuška; počul o sľuboch mládeže v Bratislave, i o   tom hovorili čosi v Mikuláši. Ale on nebol z bratislavskej družiny,   nesľuboval; bez sľubov ponúkol život národu, keď bolo treba. Život mu   vrátili, ale služby národu sa neodrieka.
    </tei:p>
    <tei:p>
     „Budem mu slúžiť, budem, do smrti,” kládol pred ňou dlaň na prsia;   cítil, že je to povinnosť v tejto chvíli. „Čo mám, prislúcha jemu.   Ale som nie vodca, len vojak; mám len poslúchať. V dome, rodine som   sám svoj, kým ma nezavolá národ; to je môj sľub.”
    </tei:p>
    <tei:p>
     Zasmiala sa mu. Blysli zasa biele zuby. Smiech bol pekný, ale   zabolel, zabolel. „Nebudem sa deliť s nikým. Čo je moje, musí byť   moje. Čo je národ? Naši sedliaci, tupí mešťania? Nie, nie,” odhŕňala   sa rukami. „Slúžte si, komu chcete; mne s tým pokoj.”
    </tei:p>
    <tei:p>
     Vypľaštil na ňu oči, dobre, že mu nevyskočili od divu. Aké reči!   Nevie, čo je národ, keď sa vykotúľala z neho ako kurča z vajca. „Veď   vy ste národ, jeho čiastka, hoci maličká, ale mne ozorná. Vo vás by   ho bol chcel ľúbiť. Čo ste bez národa? To isté, ako bez pôvodu;   nebudete vedieť, čia ste, ako pohodené dieťa. Len s národom môžete   byť, čo máte byť.”
    </tei:p>
    <tei:p>
     Čierne oči ako trnky pozerali naň s obdivom. Hlas zunel vrele,   zaliečal sa srdcu, ale pieseň o národe nenašla ozveny. Možno, keby ju   bola počula častejšie, aspoň od neho, po mikulášskom večere. Miesto   nej počúvala pieseň o mocnom, veľkodušnom, bohatom, vyvýšenom národe.   K nemu patriť už je česť a vyznačenie. Ale ani jeho osoba už   nepriťahuje. Nerozostiera sa okolo nej tá žiara slávy, ktorá ju   oslnila vtedy.
    </tei:p>
    <tei:p>
     Pera sa vyhrnula s tmavým chumelím; preletel tvárou úsmev na slová   o národe, i odhrnula ich rukou od seba. Nech si nepíli hlavu,   neostane bez národa a pôvodu. „Jeho národ bude môj národ, jeho pôvod   môj pôvod,” riekla, i pozrela naň hrdo. „Či je to nie dobre?”
    </tei:p>
    <tei:p>
     Prisvedčil jej hlavou, i obledol. Už je teda neskoro; nedá sa   vrátiť, čo utieklo. „Ale ako, od čoho táto premena? Povedzte príčinu,   odľahne mi.”
    </tei:p>
    <tei:p>
     Jeho oči upreli sa zasa toľkou silou, že sa striasla. Najradšej by   ísť, skončiť tento rozhovor, vlastne preseknúť ho, lebo také   rozhovory nikdy nemajú konca. Ale bolo neskoro; musela mu povoliť, čo   pýtal.
    </tei:p>
    <tei:p>
     Nuž áno, bolo čosi i premeny. Ísť podnes, ako sa začalo v Mikuláši   na stoličnom dome boli by už dávno svoji. Ale potom bola medzi ,inými   ľuďmi’. Otec ju odviedol na zábavu v stoličnom meste. Tam sa spoznala   s Pištom a tak išlo ďalej, kým neprivykla ,iným ľuďom’. U nich všade   tak veselo, zábavne a skvele, ba nádherne a štedro; neráta sa nikdy,   koľko švábočiek do hrnca, alebo či upiecť celé kurča a či pol. A   potom iné veci, iné. Popočúvala o dobrovoľníkoch všeličo, i o jednej   z ich modiel. Nuž keď ju drží na reči, pýta príčinu, prečo nie? Nech   mu odľahne.
    </tei:p>
    <tei:p>
     „Čo to bolo v tom zámku Budatíne? Kde je striebro, hodváby a   brokáty i sviatosť oltárna z kapličky?” Pozerala mu rovno do tváre.   Zvážnela. Oči ako trnky sa mu vpili do očí, hľadali čosi, ale nenašli   nič, stala sa veľká tma. Vyhasli v nich ohne. Tvár obledla znova, i   pery sa triasli, keď chceli povedať čosi. „Boli ste tam?”   naliehala.
    </tei:p>
    <tei:p>
     Pokrútil hlavou, naostatok riekol premeneným hlasom:
    </tei:p>
    <tei:p>
     „Nebol som vtedy. Bol som pod Leopoldovom.” Vydýchol zhlboka,   farba sa mu vrátila do tváre, z očí šľahli blesky. „Ale sa nevynímam.   Rátajte ma, akoby bol býval. To vám všetko Geňuško?”
    </tei:p>
    <tei:p>
     „Chcete sa pomstiť?” osopila sa naň prudko.
    </tei:p>
    <tei:p>
     On pokrútil hlavou.
    </tei:p>
    <tei:p>
     „Vedieť chcem. Pomstiť sa Geňuškovi!” pohodil hrdo hlavou, usmial   sa opovržlive.
    </tei:p>
    <tei:p>
     „Geňuško len o sľuboch, iní o inom. O Budatíne stálo i v novinách.   Nečítali ste?” pozrela naň pohrdlivo. „Škoda nečítať. Pekné   čítanie.”
    </tei:p>
    <tei:p>
     Vyrovnal sa, akoby bol narástol. Riekol už pevným hlasom, v ňom sa   triaslo iba opovrženie:
    </tei:p>
    <tei:p>
     „Škoda pekných úst, ktoré žujú takú čiernu smolu, zozbieranú po   utrhačných kútoch a smradľavých novinách. Nech ju vychriaknu chytro   do úškernej tváre utrhačov, inak sa už nezasmejú nikdy ako v   Mikuláši.” Chcel už odstúpiť, ale sa zas obrátil k nej. V očiach mu   už bol výsmech. „Čo by boli tisíc ráz krajšie a zlostnejšie, nezotrú   hviezde ani špetky zo skvelého jasu, keď viedla vzkriesený národ   hľadať slobodu. Nie, pravda sa jagá čistá, špina sa jej nechytá.”
    </tei:p>
    <tei:p>
     Bolo jej ľúto, že prišiel k sebe tak chytro. Myslela, že ho   Budatín ohluší nadobre. Teraz sa, hľa, jej vysmieva, jej ústam.
    </tei:p>
    <tei:p>
     „Ešte niečo,” zastavila ho, ako chcel ísť. Musí ho ponížiť, nech   prihne tvrdú šiju. „Len sa nepomstite. Hovoria, že nosíte všade   valašku so sebou, ako valasi.” Zasmiala sa, hoci nie priam od srdca.   „Obuli by ste, vraj, i krpce, ale neviete, ktoré by pristali lepšie:   budatínske, či muránske. Oba páry sú v chýre.”
    </tei:p>
    <tei:p>
     Hľa, počula čosi i o muránskej bitke. O nej by sa vedel pozhovárať   s ňou Dúbravčík. On nosí z nej pamiatku v kolene. Nuž púšťa   zlomyseľné šípy, ktoré nemôžu zabiť, len ujesť, ako žihadlo osy.
    </tei:p>
    <tei:p>
     Usmial sa bezstarostne, temer veselo.
    </tei:p>
    <tei:p>
     „Nebojte sa o Geňuška, ani o iného; nedotknem sa ich. Bolo by   škoda valašky, a potom nie som srdoš. Srdoši sú iba odrodilci; vidíte   sama, ako trhajú od srdu vlastné mäso.” Postavil sa pred ňu hrdo,   vypučil prsia, v očiach horúci plameň. „Hoci o valaške a v   budatínskych krpcoch, som, čo som, slovenský dobrovoľník, syn   súkenníka a sedliaka, Michal Zemän. Netreba mi koča, ani tátošov,   fakov alebo oceľovej farby, aby mohol byť niečo. Lykožrút ma nemusí   ratovať.”
    </tei:p>
    <tei:p>
     Počerná tvár ostala ako hlina: oči sa zatiahli ani zrkadlo, keď ho   zadýchnu. Bledé pery sa trhli, že povedia niečo, ale hlas zaseklo   kdesi v hrdle. Pozrel na ňu s ľútosťou, poklonil sa hlboko: nechal ju   samú v prostriedku dvorany.
    </tei:p>
    <tei:p>
     Šiel pružným krokom z izby. Podobalo sa mu, že sa netýka zeme.   Bolo mu voľno, veselo. Srdce vykydlo horúce pleso rovno na jej hlavu.   Ostalo slobodné, sťaby sa bolo odviazalo z okoví. Šiel vysoko,   vysoko; bez menistého sklíčka pozeral na svet. Ju videl. Kdesi dolu v   hmýre množstva — hm, všedný zjav, hľadiac z vyšších končín pozorným   okom. Načo sklíčka, lepšie vidieť bez nich. Ozaj malá, nepatrná;   oddelená od svojeti, tam ustrnula kdesi, dupoce nohami, zožiera sa v   srdce. Odrodilstvo zožiera, suší. Hľa, ako jej ubúda, čím ďalej, tým   väčšmi. Iba oči horia a ona sa scvrkáva, zoschýna. Ostala ako tá   vysoká, chudorľavá, iba že je nízka, malá; chumeľ pod nosom zhustol,   na brade sa ježia ostré škutiny.
    </tei:p>
    <tei:p>
     Na prahu sa obrátil ešte raz; tam je na tom istom mieste. Pozerala   za ním, oči jej horeli. Jeduj sa, jeduj, srdoško; odrodilec má byť   srdoš. Zoschneš. Vyfučí pýcha, ostane prázdny mechúr, suchý; budú v   ňom hrkať tri hrachy. Dobrú noc, mámilá.’
    </tei:p>
   </tei:div>
   <tei:div type="chapter">
    <tei:head>
     12
    </tei:head>
    <tei:p>
     Nevedel, keď tancoval s ňou, že prišiel Habarčiar do izby a   pozeral na tanec, pozeral. Videl Zubotinszkého v kúte zabávať sa s   kamarátmi, smiať sa, kým dievka okolo Zemäna cifrovala. Chytil sa   rukami za krajíček vesty, hryzkal podstrižené fúzy; tu i tu odhrnul   sivkasté vlasy nabok. Hej, svedčí im spolu, dobrovoľníkovi z   Lopúchova s praslavian-valaškou a Hane. Bol by dobrý pár; Hana by   cifrovala okolo neho, bola by dobrovoľníčka. Mali by detí, najskôr   mnoho; bol by štabarc po dome. Keby prišiel domov starý otec,   kŕdlisko by letelo proti nemu do pitvora. ,Starý otec — starý otec,   daj orech — poďme vybrať straky!’ Trhali by ho za krídla kabáta,   napchávali by mu fajku-penovku a doniesli na lopatke žeravý uhlík   alebo horiacu hlaveň z ohniska. Šiel by k námestníkovi alebo na   vysokú radu orodovať zaň, potískať ho. Spravili by ho komisárom pri   stolici, alebo radcom pri námestníkovi. Hana by bola osvietená pani.   Jej otec v Slabušanoch, ale by chodil sem-tam, zháňal a dával by   národu, na noviny väčšie sumy, na Tatrín. Slováci by otvárali oči,   odkiaľ sa vzal taký dobrodinec; nosili by ho na rukách. Sú uznanliví,   za každý priateľský pohľad, za najmenší úsmev, sľúb im čo-to, skáču   od radosti. Daj stovku, si veľký národovec, výtečník! Dal by im dve   tisícky, päť tisícok. Po smrti by mal pomník. Dobre by bolo Hane,   dcére najväčšieho Slováka. Pýšila by sa.
    </tei:p>
    <tei:p>
     „Driečny pár — nie? Tancujú s ohňom. Šťastná mládež. Závidím.”
    </tei:p>
    <tei:p>
     Habarčiar sa strhol. Zhasli národné fakle. Ako si zarojčil! Slovák   je taký: ak nič neurobí, aspoň si zarojčí. V myšlienkach sa prechodí   v raji, ktorého ešte nevidel. Škoda, vyhnali ho z raja; suché omelo   sa kníše pri ňom, Leopold Gutmann, forštand.
    </tei:p>
    <tei:p>
     „A čo s Dúbravčíkom? Nahovoril ho priateľ z Lopúchova?”
    </tei:p>
    <tei:p>
     Raje sa prepadli kdesi do skalnatých slují. Hrýzol obstrižené   fúzy, odhŕňal vlasy. Slováci ho nechcú za dobrodincu, za najväčšieho   Slováka. Majú ho za filistra, za krčah na hnojovku, za štepeného   zajaca, ktorý keď reve, myslí, že krasoreční; za kohúta, ktorý nevidí   ďalej od hnojiska. Za takého majú nevďační jeho, ktorý by ich obsypal   tisíckami, byť skutočnosť rojčením. Keď tak, nuž tak! Dvíha sa jed v   prsiach, odvracia sa od národa, tisícky upratuje do veľkej tobolky.   Jed, jed; bude srdoš; srdošovi ľahšie príde odhodiť sa.
    </tei:p>
    <tei:p>
     Stiahol obrvy, oči hľadeli hrdo spod tučných mihalníc.
    </tei:p>
    <tei:p>
     „I Dúbravčíka najlepšie vysánkovať, i tohto z Lopúchova. Že sú   Slováci? Slovákov nemajú za nič. Zadierajú do spokojných, badurkajú   nespoľahlivých. Ta ich na Dolniaky, medzi Maďarov. Nech ich tam   hlušia, nezmestníkov!”
    </tei:p>
    <tei:p>
     Odišli do druhej izby, radili sa pri dverách. Forštand rozmýšľal.   Na Dúbravčíka má korbáč. Guľka je hotová, môže ho podstreliť   kedykoľvek. Ako pristúpiť Zemänovi?
    </tei:p>
    <tei:p>
     Keď prechodil tadiaľ po tanci, zastavil ho. Keď sa pozdravili,   začal veľmi odobrovať.
    </tei:p>
    <tei:p>
     „Tak treba, kolega, pekne ste tancovali. Závidel som vám.” Na jeho   poctu mnoho ráz poprehadzoval vrásky sem-tam ani mätienku. „Kolega   Dúbravčík netancuje. A mohol by, keby chcel. Ja by zasa chcel, ale   nemôžem.”
    </tei:p>
    <tei:p>
     „Ani on nemôže pre guľku. Keby ju bolo vyňať!”
    </tei:p>
    <tei:p>
     „Dala by sa! Ale kolega sa akiste bojí operácie.”
    </tei:p>
    <tei:p>
     „Dúbravčík sa báť!” Zemän sa i smial, ale i jedoval. Bola predsa   len veľká neznalosť ľudí, čo prezradil forštand. Či toľká tupohlavosť   sa znáša s dôležitým postavením, ktoré mu zverili. „Mali ste ho   vidieť pri Starej Turej, keď Myjavania hnali s kosami na cisárskych   princa pruského. Dúbravčík šiel pred nimi a ukázal, že sa nebojí   dažďa, ani slizkej zeme a ani blyšťavých bielych remeňov a ozorných   čákovov. Na Poradí ustupoval krok za krokom, medzi ostatnými na   Javorinu. Smelého je srdca. Nebojí sa doktorovho noža.”
    </tei:p>
    <tei:p>
     Pri rozprávke pozrel na forštanda viac ráz. Nemohol sa zdržať   smiechu nad posvätným zdesením, že počúva hovoriť c. kr. úradníka   pohrdlive o c. kr. slávnom vojsku, najmä princa pruského: ako zdvihol   i mihalnice a vypľaštil oči, ktoré hľadeli naň ako na obludu.   Prezeral jeden druhého. Forštand hľadel naň ako na záhadu, Zemän zasa   prezeral si zoschnutú dušičku ako mechúr, v ktorom hrkajú tri hrášky:   vernosti a oddanosti najvyššiemu trónu a horlivosti k veľadi novej   sejby, nasiatej systémom patentov nebohého Jozefa druhého. Zoschnutá   dušička uvažovala. Či sa ešte treba trápiť, ako mu pristúpiť? Ako   môže slúžiť novým poriadkom zapálenec za národ, ktorého ani nieto?   Môže byť cisárovým úradníkom burič, ktorý sa chvastá, ako bojoval   proti cisárskym? Burič nemá v úrade miesta medzi spoľahlivými.   Svedomitý úradník má čo ukladať, chvalabohu, do hlavy. Patentov a   predpisov vyšla hodná zbierka. Pri nich nemôže byť miesta nezrelým   bludom. Najlepšie ho poslať na Dolniaky, nech sa mu prevetrie rozum.   Hádam potom sa vráti k povinnosti. Zakašľal sucho. Najprv ho použije   za klin rozkálať veľmi krutý, hrčavý peň.
    </tei:p>
    <tei:p>
     „Ja by šiel ešte raz k Dúbravčíkovi. Či by ste mi nepomohli, ako   jeho priateľ? Možno, dá sa prehovoriť.”
    </tei:p>
    <tei:p>
     Zemän bol hotový. Zoschnutý, ale nie váhavý: čo si zaumieni, koná   za horúca. Dobre mať takú zoschnutú, vyúdenú hlavu, v ktorej sú   upratané len potrebné veci. I on sa rozhorlil. Postavil sa pred   priateľa a začal mu dotušovať, prečo nedá vyňať guľku, keď je nie   hlboko.
    </tei:p>
    <tei:p>
     Dúbravčík sa zamračil. Pozrel naň prísne, čo ho domŕza znovu, keď   mu už raz povedal, aby dal guľke pokoj. Ešte väčšmi mu mal za zlé, že   sa dá zneužívať iným, ako slepý, nepovedomý nástroj. Nehanbí sa prísť   k nemu s forštandom, o ktorom by mal vedieť, že nezmýšľa dobre. Spoza   Zemänovej hrinty, tvrdej ako kiahnica, videl trčať chĺpok   červenkavých vlasov. Zemäna si vzal za štít, i za psa nadháňať   korisť; on stojí za ním a badurká ho. Triasol sa od jedu a   rozhorčenia. Či už nepredstúpi nikdy priamo, zoči-voči; vždy len   tieto skutky-zvratky, podstŕkať iných a dobýjať sa na zadné   dvercia?
    </tei:p>
    <tei:p>
     „Povedal som ti už raz, Mišo, nestar sa do toho!” okríkol ho temer   surovo. Ustarané oko blyslo, keď sa dotklo forštanda. „Spravuj sa   svojou hlavou; na to ti je rozum. Nebuď trúba, na ktorej trúbia iní.   Neťahaj cudzie gaštany z pahreby. Popáliš sa.”
    </tei:p>
    <tei:p>
     Zemän si ho obzeral, čo sa mu robí. Okrikuje ho ako chlapca.   Počúvajú starí farári i dýchavičný boženík. Budú sa diviť, ako s ním   zaobchodí. A vlastne ani nevie, o čo ide; či netrčí za guľkou niečo,   o čom nik nevie? Sám Dúbravčík mu povedal. Videl i boženíka Sluku,   ako sa zakrútil do kaputroka; prihrbený strežie, čaká. Čo čaká? Teraz   mu žmurkol a ukázal na forštanda od chrbta. Čo ukazuje na ňom, prečo   žmurká práve jemu, veď sa čajsi ani neznajú.
    </tei:p>
    <tei:p>
     Na Dúbravčíkovi už vidno, ako sa mu vypäla každá žilka. Čo čaká od   istého času, blíži sa, prihrmelo. Ide sa prelomiť podpílený kolík,   ten, na ktorý sa opiera nachýlená búda jeho služby systému. Ako   zazrel forštanda kráčať k nemu, mohol mu čítať na tvári hotový výrok.   Nuž áno, rozhovor pred rozhodnutím.
    </tei:p>
    <tei:p>
     Vystrel sa, oči mu zaiskrili. Hodný človek, ide sa s ním zhovárať   pred svedkami, v cudzom dome, nie v úrade. Veď tak sa môžu pozhovárať   otvorene, ako rovný s rovným. Ej, hodný človek! Môže hovoriť od pľúc,   vysvietiť všetko, čo sa ututlalo po kútoch.
    </tei:p>
    <tei:p>
     Obrátil sa teda k nemu.
    </tei:p>
    <tei:p>
     „Guľka sa týče mňa, je moja osobná starosť a radosť,” riekol s   rukami na hrčavej borôvkovej. „Načo rokovať o nej verejne? S ňou ma   vzali do služby, s ňou chcem slúžiť. Slúžim verne, zo všetkých síl:   čo treba viac?”
    </tei:p>
    <tei:p>
     Zemän sa zasmial. „Pekné stanovisko!”
    </tei:p>
    <tei:p>
     Forštand, hoci videl, že teraz už okríkol rovno jeho, neobrátil sa   k nemu, ale k farárom. Chce ich mať svedkov svojej žičlivosti.   „Hľadám jeho prospech, ako priateľ,” začal im dokazovať.
    </tei:p>
    <tei:p>
     Dúbravčík pohodil hlavou, usmial sa opovržlive. „Neviem aký!”   zašomral do fúzov.
    </tei:p>
    <tei:p>
     „Nemôže konať službu, ani len ísť do hory pozrieť, či sa má sťať   alebo nie. Stínať slepačky nemôžeme.”
    </tei:p>
    <tei:p>
     „Nie o to ide,” odsekol Dúbravčík, položiac päsť na stôl. „Ide o   mňa, nemilú osobu. Mňa preháňať pre guľku. O to ide.”
    </tei:p>
    <tei:p>
     Forštand sa nadul, z úst vypustil vzduch, ktorý mu rozhodil fúzy   na všetky strany. Zasa neobrátil sa k nemu, ale k farárom. „Chcel   som, aby dozeral osobne na hory. Bol by mu vykonal dozorstvo nad   horami v celom dištrikte.
     <tei:hi>
      1
     </tei:hi>
     [^38] Pomyslite, aká výhoda!”   Farári pozerali na hlavaja. Čo si myslieť o ňom? Drží sa spurne k   predstavenému, hádam i nevďačne. Škodí najväčšmi sebe, kazí si   budúcnosť.
    </tei:p>
    <tei:p>
     „Lesníctvo je nie môj obor. Nech postavia za dozorcu horára. Mne   nech dajú s horou pokoj; prosil som od začiatku.” Čo mnoho, to mnoho.   Zazlievali mu všetci, najväčšmi Zemän, že je neúslužný a   neuznanlivý.
    </tei:p>
    <tei:p>
     „Pôjdem ja!” ponúkol sa Zemän. „Vypýtam sa v úrade.”
    </tei:p>
    <tei:p>
     „Poviem len,” riekol forštand ustarostený, „že si neviem rady.   Nemá kto poprezerať hory a podať výkazy a údaje o nich. Koho poslať?”   „Pôjdem ja!” ponúkol sa Zemän. „Vypýtam sa v úrade.” „Pekne!”   poklonil sa mu forštand. „Ale to nemôže byť; protiví sa   predpisom.”
    </tei:p>
    <tei:p>
     Zemän sa udrel do čela: pravdaže sa protiví, nie je v úrade v   tomto okrese! Bol nepriateľom skostnatelých predpisov a poriadkov v   úradoch. Nemohol sa zdržať, aby nenadhodil: „Myslím, bolo by skôr   brať zreteľ na to, či je práca dôkladná, a nie na to, kto ju   urobil.”
    </tei:p>
    <tei:p>
     Dúbravčík podvihol hlavu a riekol mu: „Povedal som ti, daj pokoj.   Musíš vedieť, že do hory ísť nesmie nik, len Dúbravčík. Prečo? Lebo   nemôže chodiť. Ísť ty miesto neho, nebolo by ho prečo prenasledovať.   Zachovaj si; nejde o horu a lykožrúta, ale o dôkaz, že je Dúbravčík   hlavatý a neposlušný. Vy máte byť na to svedkami.” Nikto sa nepohol.   Farári začali chápať, o čo ide. Pozerali s účasťou naňho. Boženík   Sluka sa zhrbil: číhal, čo z toho vykvitne. Forštand ani nedurnul,   akoby sa ho to netýkalo. Dúbravčík zasa hodil naň okom, v ňom   zablysla nenávisť. Potom riekol Zemänovi: „Čo sa veci samej týka,   môžem istiť, že netreba ísť nikomu na Zubotín prezerať. V horách pána   Zubotinszkého neukázal sa lykožrút. Nieto ich prečo stínať.”
    </tei:p>
    <tei:p>
     Zemän podskočil, akoby ho bol had ujedol. Farári sa zhniezdili.   Aha, odkiaľ vietor fúka! Zasa uložiť jednu horu a pustiť dolu vodou.   Iba že už bude pozde toho roku, kôra prisychá. Boženík Sluka mal   zhltnúť Dúbravčíka od radosti; nesklamal ho. Oj, vedel on, že vie   skrúcať kyjakom nad hlavou. Nehľadí, koho zalomázi.
    </tei:p>
    <tei:p>
     Forštand zodvihol obe ruky dohora.
    </tei:p>
    <tei:p>
     „Úradnú vec vynášať na ulicu. Či nepovážite, kde sme!”
    </tei:p>
    <tei:p>
     Dúbravčík pozrel naň zboku. V oku mu blčalo rozhorčenie, odsekol s   opovržením:
    </tei:p>
    <tei:p>
     „Úradná vec teraz, keď som spomenul horu pána Zubotinszkého? Či   nebola úradná vec i guľka Dúbravčíka? Keď pretriasať úradné veci v   priateľskom kruhu — dobre, pristávam; ale vezmime celý súvis, ako je;   nedrobme ho na kúsky. Povedali sme
     <tei:emph>
      a
     </tei:emph>
     , musíme povedať i
     <tei:emph>
      b
     </tei:emph>
     . Čo je v piesni, nech sa kliesni.”
    </tei:p>
    <tei:p>
     Forštand pozeral dlhým pozorom naňho. Preriekol celkom spokojne:   „Dobre, na guľke si zakladáte; nechže vám bude. Nikdy vám jej   nespomeniem.” Poklonil sa a odišiel. Vedel, čo urobí. Má svedkov, že   hľadel vec usporiadať podobrotky.
    </tei:p>
    <tei:p>
     Čo ostali, pozerali jeden na druhého, ako deti, ktoré prichytili v   škode. Tušili, že sa to len tak neprepečie. Jeden zo starcov pohanil   Dúbravčíka, že sa prenáhlil. Načo dráždiť predstaveného? A keby   prečo, ale pre guľku v kolene! Prečo ju nedá vyňať? Veď teraz uspia   chorého, režú do živého a on necíti. „Uvidíte, následky nevystanú,   syn môj. Na vás sa zvezie.”
    </tei:p>
    <tei:p>
     Dúbravčík stisol plecia a čušal. Následky nevystanú, vie i on.   Pozrel na ustarostených dumným okom. „Následky už čakám dávno.   Povestný meč visel nad hlavou;
     <tei:hi>
      2
     </tei:hi>
     [^39] vedel som, že sa vlákno   pretrhne. Ale nie pre guľku v kolene. Zavadziame my, nie guľka, lebo   nesúhlasíme s nimi. Pýtajú do služby naše telo, dušu, presvedčenie;   chcú mať otrokov, nie slobodných ľudí. Naša šija sa nechce prihnúť,   preto vyfrkne jeden za druhým. Miesto nás zavolajú seberovných.”
    </tei:p>
   </tei:div>
   <tei:div type="chapter">
    <tei:head>
     13
    </tei:head>
    <tei:p>
     Dúbravčík sa zberal. Čo by robil tu ešte? Nepije, netancuje, nevie   podkiadzať domácemu pánovi ani predstaveným. Čo získal, že prišiel?   Zadovážil si zjavné nepriateľstvo na všetky strany. Smradľavý motúz!   Aspoň pozatínal, koho bolo treba; poodkrýval, čo sa tutlalo.   Predstavený sa vypomstí. Čo preto? Lepšie zvedieť odrazu, ako veci   stoja a nečakať, kým padne zavesený meč. Preložia ho do iného   vidieka. Čo preto? Tu čert, inde diabol. A ktovie, či sa dá preložiť.   Bolo by najlepšie zhodiť okovy. Azda je to služba ľudu, ako si   predstavoval? Veď slúži nahnitej, z hrobu vykopanej veci. Tu by   vycivelo všetko, čo je ešte v ňom dobrého a živého.
    </tei:p>
    <tei:p>
     Bol by sa zobral pred večerou, ale ho zadržal Zemän. Ten si   nevedel miesta, horel pomstou. Ako ho šudili, využívali, tisli do   špinavých vecí a smiali sa mu za chrbtom, ako robí proti sebe!   „Ostaneme, Ondrej,” šepkal mu zadychčaný. „Beztoho večera bude   onedlho. Pozriem ešte raz do jedných očí, nahnevaných: len raz ešte!   Vieš, my sme im tŕň v päte, všetkým rad-radom. A tŕň bolí, kým je   tamdnu. Odísť znamenalo by vytiahnuť im ho. A ja nechcem. Zabodneme   ho hlbšie,” šepkal mu náružive, tuším i zaškrípal. „Nech zabolí.   Pohýbeme ho, poskrúcame. Nech zabolí. Do srdca im vohnať bolesť, od   samého stržňa. Nech osŕkajú!”
    </tei:p>
    <tei:p>
     Na večeru zvolával hostí sám Geňuško. Bol vyobliekaný, napomádený.   Zemän bol veľmi veselý. Pri stole Slovákov bolo živo. Keď prišiel   Geňuško, chytil ho za rukáv čierneho kabáta so zamatovým golierom.   Mladý Habarčiar sa strhol. Pozrel naň placho lenivými očami spod   mihalníc čosi mäsitých o vyhrnutých, sprehýbaných riasach. I ústa   pootvoril trochu. Spod žltkavých fúzikov vykukovali dva zuby, široké   ani lopata. Ako vidno, zaberali viac miesta, ako sa pýta; nos potisli   trochu dohora. Nebol švárny. Sestra Hana, keď prišla za ním,   odkotúľala sa ďaleko od neho, ku plotu, spoza ktorého delia krásu. Čo   doniesol nesúceho na svet, dostal od otca; začal sa i zaokrúhľovať   ako on. O pár rokov ponesie výsypok pred sebou.
    </tei:p>
    <tei:p>
     „Čo ste to nahovorilil sestre o mne, amice?“
     <tei:hi>
      1
     </tei:hi>
     [^40] spýtal   sa ho dosť hlasno, aby ho bolo počuť. Geňko vyvalil oči. Keď sa sňali   s iskrivým pozorom, ktorý sa mu priblížil hádam priveľmi, zažmurkali.   „Že sa neožením, lebo som vraj sľúbil Štúrovi, že budem žiť národu?   Či bolo tak?”
    </tei:p>
    <tei:p>
     „Tak sa hovorilo vtedy v Mikuláši,” riekol, búchajúc jazykom do   širokých zubov. Trochu sa i zajakal, i hlas mu ofufnavel. Naľakal sa   rozpajedeného. Kde by nie! Bol v divej družine kdesi pod Leopoldovom   a Komárnom. Hádam i bruchá páral, lojové sviečky jedol, jelene   strieľal grófkam.
    </tei:p>
    <tei:p>
     „A viete, čo je národ, Geňuško? Vysvetlil vám to pán otec? Alebo   vás nič neučili, iba faky poháňať. Viete, čo ste sa naučili dosiaľ s   liacami, to vie lepšie hociktorý Jano. Ale sa usilujte. O pár rokov   mohol by i z vás byť ešte tak kočiš. Viete, čo znamená ľúbiť ženu?   Naučte sa aspoň tušiť, čo je ľúbosť, to by mohlo urobiť z vás   človeka. Ale vy sa nechcete poddať lepším citom. Chystáte sa vraj   odpadnúť od Slovákov: vidíte, nerobíte dobre. Držte sa ich sprvoti,   kým nevykrešú z vás niečo, a len potom choďte. Spýtajte sa pána otca,   ten vám to lepšie vysvetlí; ale i sám uznáte, že kým ste nič, nedajú   za vás deravý groš.”
    </tei:p>
    <tei:p>
     Geňko sa zmiatol; nemohol ani stopovať dobre, čo všetko mu   povedal. Oprel sa o rám dverí a rozvažoval. Čosi sa mu menilo, že ho   znosil, ako chlapca. Šiel rovno k otcovi žalovať, čo sa stalo.
    </tei:p>
    <tei:p>
     „Len usádzaj hostí, pekne, ale tých dvoch nie; keď ich vidíš   vchodiť, ujdi do pitvora. Pištovi nepovedz nič, ani Hane.” Geňko   pokrúcal hlavou. Skôr by povedal niekomu, alebo by ho dal nabiť od   paholkov, keď pôjde zo dvora. Ale paholok by sa bál valašky. Otec   videl, že by sa chcel pomstiť. Bál sa galiby, a preto mu riekol: „Len   ty to nechaj na mňa, ja ich už obriadim”.
    </tei:p>
    <tei:p>
     Geňko šiel do jedálne dosť nevďačne. Radšej by sa vŕšil, len   vedieť, ako. Habarčiar šiel do dvora prejsť sa, aby ho jed prešiel.   Jedoval sa na nich, ale i na Maru. Vinšovala mu mena zaránky, on sa   chcel odmeniť, pozaliečať sa. I odsotila ho, surová. Dal jej dva   tvrdé toliare. Vzala ich vďačne. Vyzradila ho zaraz, ale s toliarmi   sa nepochválila. Možno, čaká viac. Nech len čaká do starého Vida. A   vôbec je svet čím hore, tým dolu. Keď bez lykožrúta nikam. Pišta mal   udrieť na Gutmanna, a nie na krivého: Gutmann podpisuje, krivý len   posýpa podpis čiernymi pilinami. Ale Gutmann je Gutmann, hľadal   záderku vysánkovať ho. Bude sa lahodnejšie podpisovať, keď posýpku   nebude dávať Slovák. Babráci, najmä títo prepiati, záderčiví.
    </tei:p>
    <tei:p>
     Sádzal veľké kroky po dvore, držiac ruky na krajíčku vesty o   žltých gombíkoch. Vrelo v ňom na celý svet. I boženík Sluka má okále   ako jazvec. Pasie za inými spod kaputroka, ako sa driapu na lesu   prejsť do širšieho košiara.
    </tei:p>
    <tei:p>
     Naostatok prešiel do bočného dvora, pojal so sebou kočiša.   Vysvetlil mu, kde je Dúbravčík a ten počerný pri ňom: nech si ich   dobre obzrie a zachová, ktorí sú. Kočiš krútil hlavou, keď zvedel, čo   má robiť, nehodno sa pchať medzi pánov, najmä keď sa hryzú medzi   sebou. Prečo sa nehryzú svojimi zubmi, ale si ich idú požičať   inde?
    </tei:p>
    <tei:p>
     Geňuško usádzal, ako vedel. Mládež sa zbila do hŕbky. Medzi   dievčatá sa usalašil Zubotinszky, k nemu sa usadila Hanka. Ale nebola   živá, ako obyčajne; nedala sa rozosmiať; i obrvy sťahovala jednostaj.   Pri Lauruške nechal Geňuško miesto pre seba.
    </tei:p>
    <tei:p>
     Kočiš stál pri dverách, škrabal sa za uchom; čo má byť, nebude s   kostolným riadom. Keď sa ukázala hrčavá borôvková a začala búchať o   dlážku, Habarčiar sa stratil ako gáfor, za ním Geňuško. Kočiš ich   odviedol na miesto.
    </tei:p>
    <tei:p>
     Dúbravčík zbledol, čechral si bradu a fúzy trasúcou rukou. Vyše   nich bol boženík Sluka, doktor Bralec, čosi povyše fiškál Sitár.   Farári prišli dosť vysoko, neďaleko stredného stola. Na koniec stola   oproti prišli kupci so zbožím, mäsiar Peľuga a iní mešťania. Slováci   sedeli na spodku oboch stolov. Mládež bola tiež oproti až po stredný   stôl. Im sa dostalo teda ostatné miesto, na prístavok. Dúbravčík   otrčil hrčavú borôvkovú, akoby chcel mlátiť.
    </tei:p>
    <tei:p>
     „A čo to má byť?” osopil sa na chlapa z bočného dvora. Zajakal sa   od jedu. Pozeral naň divo.
    </tei:p>
    <tei:p>
     „Veď ja hneď, že bude ošklivosť,” vyhováral sa sluha, „ale keď   rozkázali.”
    </tei:p>
    <tei:p>
     „Dobre, Janko, dobre,” potľapkal ho Zemän po pleci. Obzrel sa ta,   kde sedel boženík Sluka, strežúci spod kaputroka. „Pekne ešte, že   aspoň sluha vie, čo sa patrí.” Potom sa obrátil k Dúbravčíkovi a   riekol mu ticho: „Ondrej, rozum! V cudzom si dome!” Začal robiť   poriadok, ako si sadnú. Mnohí pozerali na nich, čo urobia: zbadali,   že sa strhol u nich nepokoj. I čierne nahnevané oči pozreli na nich,   obrvy sa nabrali veľmi tuho.
    </tei:p>
    <tei:p>
     „Tu nám bude veľmi dobre, Ondrej, zabavíme sa. Sadni si ta, nech   ti nebije svetlosť do očí, ja oproti tebe. Mne svetlosť neškodí.” Bol   naozaj natešený; obzeral sa usmiatym okom naokolo. Proti nemu sedela   ona, za protivným stolom čosi kosom. Usilovala sa ho nevidieť, ale on   sa usmieval; či môže zakázať očiam nevidieť, čo je pred nimi?   Naostatok už nechcela pozerať priamo; bádali ju výsmešné oči.   Zhovárala sa trochu cez zuby so Zubotinszkým, ale viac ešte so   susedou; tak jej padlo byť k nemu bokom. Naostatok sa vkradol i   Habarčiar zadnými dvermi, za ním Geňuško. Neopovážil sa pozrieť   naokolo. Zemän sa smial a riekol Dúbravčíkovi. „Veru tak, Ondrej; tŕň   je dobre zabodnutý, i bolí,” dodal mu skoro pošepky cez stisnuté   zuby. „Poobraciame ho, poobraciame.” Hodil pomstivým okom na ňu, ako   sa odvracala, i na Habarčiara, ako sedel medzi forštandom a pánom   Klobasziczkým z Porúhadla, bývalým viceišpánom, otcom Laurušky.
    </tei:p>
    <tei:p>
     Bolo dosť ticho, ťažilo sa im hovoriť nahlas. Predošlí páni sedeli   od pána Klobasziczkého až po mládež, noví si sadli tiež do hŕbky, od   forštanda po farárov. Nemecky sa handrkovalo najviac, mondokovalo   sa
     <tei:hi>
      2
     </tei:hi>
     [^41] čosi menej.
    </tei:p>
    <tei:p>
     Prišli veľké misy s vajcami na tvrdo na narezanej šunke. Červenela   sa ani pivónia v hrubej slaninovej obliečke. V prostriedku, medzi   radmi rezníkov, bol celý násyp natretého chrenu. Roznášali ženy v   nakrochmálených, loptavých čepcoch so stužkami na dienku okolo kyčky.   Nadudané oplecká sa beleli. Niektoré boli driečne nevesty. Keď si   niekto bral trochu okúňave, núkali.
    </tei:p>
    <tei:p>
     „Nech si len berú. Nech sa neúfajú veľkej trakte, aby, vraj,   neostali o hlade.” Tak ich naučila vysoká chudorľavá s hodvábnym   náčelníkom. „Beztak, čo ostane, pôjde psom. Čeľadi varia kašu s   drobami.”
    </tei:p>
    <tei:p>
     Tak posmelení, brali si napospol.
    </tei:p>
   </tei:div>
   <tei:div type="chapter">
    <tei:head>
     14
    </tei:head>
    <tei:p>
     Trakta nebola rozmanitá, ale podarená. Jedál nebolo veľa, ale boli   chutné. Šunka s chrenom dala dobrý základ. Za ňou prišiel veľmi dobrý   guláš z mladej baraniny so zemiakmi. Nasypali doň dobrej segedínskej.   Predošlí páni chlípali s chuťou. Okolo očí a po sluchách začal   vyvierať znoj. Niektorí si prisypali ešte papriky, aby Nemec videl,   čo je jemu smrť, vlastencovi je zdravo. Ujedali si mäkkého mäska z   chrbtoviny. Rebrá a stehná pôjdu čeliadke a Cigánovi. Noví páni už   vedeli čosi o guláši, brali opatrne. Ale ženy núkali.
    </tei:p>
    <tei:p>
     „Nech si len berú. Čo ostane, beztak pôjde ošípaným. Čeliadka má   svoju váru.”
    </tei:p>
    <tei:p>
     Brali si, ako mohli. Keď pochlípali niečo ohnivej polievky,   ziapali otvorenými ústy, ani husi o Jakube.
     <tei:hi>
      1
     </tei:hi>
     [^42]
    </tei:p>
    <tei:p>
     Pečené prasce za gulášom našli priazeň u všetkých, najmä u nových.   Švárne nevesty doniesli vo dva vrhy nasekaných kusov chrumkavej   pečienky.
    </tei:p>
    <tei:p>
     „Nech si len berú,” núkali okúňavých. „Tamvon ich ostalo ešte   troje; to je dosť pre ľudí a hudcov. Nech nešanujú, beztoho by bravom   zaškodilo mnoho bravčoviny, ak by jej ostalo.”
    </tei:p>
    <tei:p>
     Brali si a chrumkali pripečenú kožtičku. Nalieval sa potuteľný   rizling z Bátovských vŕškov. Popíjalo sa veselšie, jazyky sa počali   rozväzovať. Rudy sa zjavil vo dverách. Utieral si ústa po mastnej   večeri, i oči mu svietili od rizlingu; za ním sa vliekla celá barnavá   družina. Husle začali cvrlikať, cimbal drnčal, barbara dudrala.
    </tei:p>
    <tei:p>
     Doniesli veľké misy vyprážaných kurčiat. Podsypali náročky hneď   prvú kvočku z jari, aby bolo kurčiat na Jána. Zaviazalo sa len   štvoro. Vysoká chudorľavá poslala zháňať po Slabušanoch druhú   napochytre. Tá ich vyviedla deväť. Chovali ich svedomite v teple; ale   trinásť je nešťastné číslo. Keď ich vypustili prvý raz na dvor, jedno   si hneď odniesol krahulec; druhé padlo do válova, kde napájajú   statok. Tak ich vypražili iba jedenásť, rúče s prézlami. Nevesty   nevynukovali veľmi, misy i tak sa vracali prázdne. Vynukovali   pilnejšie šalátom. Predošlí páni berú si ho dosť hodne, noví pozerajú   naň nedôverčive. Kto kedy slýchal dať na šalát cukru a smotany!
    </tei:p>
    <tei:p>
     Kurčatá tiež smädia, najmä keď sa posolia trochu lepšie. Vínko sa   nalieva, rozviazané jazyky začali sa ohlášať dosť hlasno. Dalo sa i   dopočuť, čo hovorí sused susedovi. Bola galiba, že niektorý jazyk   začal sa potkýnať.
    </tei:p>
    <tei:p>
     Nevesty doniesli veľmi veľké misy halušiek v rozdielnych háboch.   Bolo hádzaných s novou bryndzou, bolo rezancov s tvarohom; ale ich   bolo i s makom a orechmi. Každý si mohol vyberať, čo mu ide k srdcu.   Slováci už len do tých hádzaných s májovkou. Predošlí páni sa držali   rezancov s tvarohom a škvarkami. Niektorí i na ne sypali papriku.   Nemcovi na protiveň, aby zgegol. Noví páni sa dali už len do makových   a orechových, ale len tak, aby bolo. Začína byť plná škola žiakov.   Nevesty núkali, ale nevykonali moc.
    </tei:p>
    <tei:p>
     „Nech si len berú. Čo nechajú, beztoho nik nebude jesť. Pôjde   sliepkam.”
    </tei:p>
    <tei:p>
     „Nie — nechcem, nebudem,” odpovedali poniektorí. „Nerád.”
    </tei:p>
    <tei:p>
     Väčšmi sa zapáčili dolky so šípkovým lekvárom a škoricou. Nevesty   ich doniesli tuším do tretieho razu. Doniesli ešte baby, kúsky,   všakové zaliepance i fánky, ale nebolo veľkého odbytu. Dievčencom a   čo sladkavejším mládencom dali zaváraného a na misách čerstvých   jahôd. Mládež maškrtila, čo Mara nepojedla; lyžičky sa oblizovali,   ústa štebotali.
    </tei:p>
    <tei:p>
     Tu na prostredný stôl prišli zaprášené, neúhľadné fľaše; nalievalo   sa samorodné. Bol ho doviezol nebohý Florián Habarčiar z Tokaja po   dvoch oberačkách a stočil do týchto fliaš, vtedy veľmi čistých. To   bola podložka na novú pivnicu pod veľkým domom, ktorý práve   dostavali. Zo samorodného sa ušlo čosi i na bočné stoly, tuším pre   farárov. Ostatní Slováci si už len nalievali rizling.
    </tei:p>
    <tei:p>
     Leopold Gutmann, najzávažnejšia osobnosť na tento čas, napravil   okuliare, rozčechral riedke fúzy a bradu, tvár zložil do primeraných   vrások a pripil veľmi krátko bez okrás, ale vecne domácemu pánovi, s   ctenou rodinou. Prednesenie bolo suché a striezlivé; srdce sa   nepohlo, ale sa kolísal chĺpok medzi čelom a plešinkou okolo hviezdy.   Forštand nepil, iba lizol. Ukáže predošlým pánom, že kto chce dobre   vládnuť, musí byť striezlivý v pití i slovách. Nebude sa azda   rozpúšťať v sladkavých limonádových mlákach. Rudy spustil ozorný tuš,   poháre sa zdvihli oproti šťastnému gazdovi. Ozvalo sa temer   jednohlasne: „Grunt, grunt!” Bolo počuť i „Vivat”.
     <tei:hi>
      2
     </tei:hi>
     [^43]   Doktor Bralec hodil jedno „Sláva!”
    </tei:p>
    <tei:p>
     Jazyky sa rozviazali; oduševnenie sa rozrástlo, napuchlo, možno od   samorodného a či hádam od rizlingu. Železné obruče jednotnosti sa   roztrhli, nemecká obliečka sa rozdrapila zhora nadol; bola z veľmi   odležaného, najskôr popretého plátna. Z nej sa vysypala miešaná   storakosť, zajasala a blyšťala sa pred zadiveným diváctvom. Nadišla   ,rozličnosť jazykov’, ako prvej poznamenala vysoká chudorľavá   Zemänovi. Ozývali sa za bohatým stolom slová nemecké i nenemecké.   Predošlí páni už pred dobrou chvíľou utkveli v slovenčine. „Pán brat,   čo dali za tie junce v Harmanovej? Akosi sú nie párne. Podsebný má   lalok hen kdesi medzi sánkami.”
    </tei:p>
    <tei:p>
     Podajeden rozkázal Rudymu nôtu. Práve teraz húdol ,Pod oblôčkom   vyskakoval’. Jeden z hostí ju hvízdal za ním.
    </tei:p>
    <tei:p>
     Slováci už hodnú chvíľu hovoria tiež hlasnejšie.
    </tei:p>
    <tei:p>
     Vnútornými dvermi vošla do rozparenej miestnosti vysoká chudorľavá   s hodvábnym náčelníkom. Oči ako trnky zažmurkali. V izbe sa šírili   celé plachty dymu. Kočiš bol pred chvíľou doniesol náručie fajok,   štiavnických i penoviek, a podával povestný štítnický na site.   Fajčiari začali údiť biele steny a biele riedke záclony na oblokoch.   Keď sa vyžmurkala od dymu, behala očami sem-ta, či nechybí niečo, či   nachovala, ako patrí, túto pätoru. Ak nie, mohla by zbúchať   napochytre praženicu z deväťdesiatich deviatich vajec s lanskou   klobásou.
    </tei:p>
    <tei:p>
     Keď ju zbadali vďační hostia, dvíhali ruky oproti nej. Nebolo   pokoja, kým neprišli fľaše so samorodným. Nalievali chytro do   pohárov, zdravkali jej. Vtisli i jej pohár do ruky, hoci sa odhŕňala,   že je to ,akôsi tuhô’. Okríkli ju, nech nefrfle; staré samorodné je   mlieko starých.
    </tei:p>
    <tei:p>
     Vysoká chudorľavá zadívala sa ta, kde bol prístavok. Oči ako trnky   stretli sa s veselými Zemänovými. Keď sa znepokojili, on vyskočil a   podvihol starosvetsky hrubý pohár so šípovým konárikom. Vytrčil ho   oproti nej a zvolal: „Nech žije slovenská matróna!” Slováci   vyskočili, dvíhali poháre oproti nej, i druhí hostia sa zviechali.   ,Slovenská’ by bolo mohlo vystať. Habarčiar i stiahol obrvy. Geňko   sklonil hlavu. Čierne, nahnevané oči pozreli naň mračne; on sa smial   a prikývol hlavou. Zubotinszky skočil oproti starej s pohárom. Musel   zasa liznúť tuhého za náprstok.
    </tei:p>
    <tei:p>
     Utrela ústa rožkom zásterky a nahla sa k Habarčiarovi od chrbta.   „Kde si to strčil tých dvoch čeľadníkov, Jano,” vytýkala mu pošepky.   „Nemal si koho iného? Nemohli ta, bohaprázdny filištín, lopnúť títo   dvaja ožrani? Im by bolo či tu, či v chlieve, len aby bolo čo   chľaptať.”
    </tei:p>
    <tei:p>
     „Čuš, Katrena! Viem, čo robím. Tento od nás má soľný sklad; pridal   mi dva zvány z bonifikovanej. Ten druhý je zo štajramtu, pomáha váľať   porciám najhoršie rohy. Tým dvom je dobre, kde sú. Vidíš, ako sa ten   čierny vyškiera na Hanu. Očí nespúšťa z nej.”
    </tei:p>
    <tei:p>
     „Rozum ti ide po pestvách, rozbújaný. Pováž, že smrdíš hrobom.   Pôjdeš k nim zaraz; treba ich zatrizniť. Ak nejdeš, pôjdem ja,   vysvietiť im, čo stváraš.”
    </tei:p>
    <tei:p>
     Habarčiar bol veselý. Prikývol vďačne. Prečo by nešiel hoci   naskutku? Beztoho sa zberal pozapárať do nich. Dá im on ,slovenskej’   matróny!
    </tei:p>
   </tei:div>
   <tei:div type="chapter">
    <tei:head>
     15
    </tei:head>
    <tei:p>
     Vysoká chudorľavá nepohla sa od neho, neprestala mu vyhúdať, kým   sa nezobral.
    </tei:p>
    <tei:p>
     „Akože sa máte, ľudia?” spýtal sa, oprúc dlane na bedrá pod   kabátom. „Nechybí niečo?”
    </tei:p>
    <tei:p>
     „Všetkého dosť!” zvolal Zemän. „I jedla i pitia, pohostinstva i   lásky, priateľstva i slovenskej úprimnosti.”
    </tei:p>
    <tei:p>
     Boženík Sluka sa zahniezdil, keď počul slovenskú spomenúť.
    </tei:p>
    <tei:p>
     „No, veď tak,” riekol krátko. Šibla ho zasa tá slovenská. Jeho oči   hľadali vývod a stretli sa s iskrivými pohľadmi. Nie veru, nebadať v   pozoroch lásky, ani priateľstva. Ale čo zato? Vari sa ich durí? Začal   sa vyhovárať, ľutujúc, že práve ich zastrčili na toto miesto. „Škrelo   nás, mrzelo.” I teraz sa škrabal za uchom. „Na také miesta dávajú na   svadbách a karoch mendíkov, keď prídu s vinšom, alebo nezvaných.”
    </tei:p>
    <tei:p>
     Slováci sa pohýbali, jednako len povedal primnoho, hádam nevdojak   vyšla z nerozvážnych slov surová urážka. Boženík Sluka mykal sa   sem-ta, jeho sivé oči jastrili. Dúbravčíka zabolelo ukrutne koleno,   sťaby mu vbíjali klin doň. Najradšej by skočiť, zdrapiť ho za prsia.   Zemän mu stal na nohu i pozeral naň prísne, aby sa neopovážil.
    </tei:p>
    <tei:p>
     „Oj, nás neuráža ostatné miesto,” riekol veľmi vážne. „Verný,   osvedčený Slovák mal mu kedy privyknúť. Koľko ich sedelo dosiaľ na   vyvýšenom? Hádam jediný Alexander Rudnay,   primas-arcibiskup.
     <tei:hi>
      1
     </tei:hi>
     [^44] I nezaprel, vidíte, keď tam sedel,   že je Slovák. Iných nevidno od zeme, a už sa okúňajú, čo sú.”
    </tei:p>
    <tei:p>
     „Tak je, tak je — on sa nehanbil,” prisviedčali Slováci. Kňazi   podvihli hlavu. Áno, kňaz, nezatajený Slovák našiel miesta v zbore   kardinálov. Boženík Sluka podskakoval. Dobre ho rypol, dobre. Radosť   ho počúvať! Myslel, že len Dúbravčík vie nájsť žilku — keď tu tento z   Lopúchova tiež vie ukázať zuby.
    </tei:p>
    <tei:p>
     Habarčiar sa rozpajedil, očervenel ako rak. Chcel zažartovať   nevinne, ale chorobná prepiatosť vykrútila jeho slová. Hneď z   príchodu, ani divá šelma, zaťala doň tesáky. Najlepšie neodpovedať,   usmiať sa jednému-druhému a porúčať sa ponížene. Ak sa chcú hrýzť,   nech sa hryzú medzi sebou.
    </tei:p>
    <tei:p>
     Ale Zemän vycítil, čo zmýšľa. Vstal z miesta, odstúpil k samej   stene a ukázal mu svoju prázdnu stoličku.
    </tei:p>
    <tei:p>
     „Či by sa vám nepáčilo na chvíľku s nami?” Habarčiar očakával, že   ho ponúknu sadnúť; mal naporúdzi slušnú výhovorku, že hostia, že   obsluha a iné starosti, že iným časom, kedykoľvek vďačne. Ale Zemän   ho predbehol; prv, než Habarčiar otvoril ústa, dodal: „Ak sa vám   nehudí medzi nami.”
    </tei:p>
    <tei:p>
     „Ale mne! Mne — ha-ha?” Tľapol sa do stehna od divu i jedu. „Nuž   tak mne?” Obrátil sa na toho i iného, ale nik nepovedal slova;   pozerali napospol na stôl. „Prečo by — prečo?”
    </tei:p>
    <tei:p>
     Zemän len stisol plecia, nepohol sa od steny, kým Habarčiar sa mu   tisol pred samý nos a opakoval jednostaj: „Prečo — povedať rovno!”   „Prečo?” nadvihol Zemän ruky v rozpakoch. „Čo ja viem? Najskôr pre   ujmu — áno, veľkú štrbinu na dobrom mene, alebo nie: pre veľký fľak   na spoľahlivosti a či skôr vychýrenosti.”
    </tei:p>
    <tei:p>
     Habarčiar sa chytil za obrubu vesty, pozeral naň v údive,   hryzkajúc fúzy. Čakal vysvetlenie. Keď ho nebolo, obrátil sa k   ostatným; ale tí pozerali naňho, čakajúc od neho svetlo. Tu nevedel,   čo urobiť lepšieho, skrútil sa obratne a sadol na Zemänovo miesto.   „Toľké vyhúdanie!” vytýkal Zemänovi. „Len by vedieť, prečo, prečo!   Akési ujmy — čo je to, preboha, človeče?”
    </tei:p>
    <tei:p>
     „Ujma na vychýrenosti, štrbina a na dobrom mene vás neminie tu pri   nás. Neviete? Užívate dobré meno tam medzi predošlými pánmi i   vychýrenosť medzi novými, že ste sporiadaný, rozumný, ktorý sa chcel   dostať napred; tu sa vám naštrbí dobrý chýr i zafúľa meno. Sadli ste   medzi vyobcovaných, nahnatých do kúta. Pri nich sa veru nepomknete   dopredku, skôr cofnete nazad. Pozrite, všetci pozerajú sem, nevedia,   čo sa vám robí. Pán Klobasziczky krúti hlavu; nepáči sa mu, čo   robíte. Pán Zubotinszky sa vám smeje, že ste pojedli pochabé huby.   Pán forštand len čo pozrel, hanblive sklopil oči. Nechce pozerať, ako   sa vraciate k nespoľahlivým. Ani vaša dievka neodobruje. Jeduje sa,   že sa paprete s nami. Geňuško sa hanbí za vás, že ste si sadli medzi   vystrčených na mendícke miesto. To vám bude škodiť, veľmi   škodiť.”
    </tei:p>
    <tei:p>
     Zemän sa nachýlil k stolu a hovoril ticho. Od iných stolov   pozerali naozaj zvedavo, o čom sa rokuje na prístavisku tak   potajomne. Habarčiar sedel proti Dúbravčíkovi. Stretol sa s očima   dievky, ako pozerajú naň zarazene, čo tam robí. Geňuško pozeral   zahanbený na stôl. Pán Klobasziczky hodil okom na neho; vidno,   uškrnul sa pod fúz, akoby si bol pomyslel: ,Darmo je; vie, kde patrí.   Predsa len ustrnul pri nich.’ Zachytil i pohľad forštanda spod   okuliarov; v ňom akoby stálo: ,Slabúch, nemôže sa odtrhnúť od starých   hriechov!’
    </tei:p>
    <tei:p>
     Habarčiar sa obzeral ukradomky; mrzelo ho, že sa dal chytiť. Ale   sa vzchopil, usmial sa odhodlane, akoby povedal: ,Viem, čo robím.   Vytriem im zuby. Nedostanú ma!’ Pozrel s posmechom na Zemäna. Akých   fígľov sa lapá! Stal si, kadiaľ by mu prišlo prejsť, ak by sa im   chcel stratiť. Akoby sa nevedel vysekať, iba útekom! „Nuž čo, tu som,   nedurím sa!” riekol surovo. „Čo máte, nasoľte razom!”
    </tei:p>
    <tei:p>
     Zemän stál proti nemu, oči mu iskrili. Bol bokom k ostatným   hosťom, skoro chrbtom, ako Dúbravčík k proťajšiemu stolu. Nemal pred   sebou nahnevané oči, do ktorých sa smial prvej, ale spurné, tmavosivé   pod hrubými mihalnicami. „Vidíte, zazlievajú vám, že ste pri nás. Či   nie? A viete, prečo? Myslia si, že je po nás. Našu vec majú za   stratenú, ktorá sporiadaných už nepriťahuje, ale odstrašuje. Či ju   nemajú za takú?”
    </tei:p>
    <tei:p>
     Prisvedčil mu a spýtal sa ho: „Vy nie?”
    </tei:p>
    <tei:p>
     „Ja?” Podskočil, oči mu blysli, mocné obočia sa nabrali. Dúbravčík   udrel niekoľko ráz hrčavou borôvkovou o zem a čechral bradu. Zemän sa   vystrel. „Ja nie, kým vidím jedného pravého Slováka. Nie odstúpiť   preto, lebo nás bijú, ale pozerám, kde jest pomoci. Chcel by som sa   domáhať svojho.”
    </tei:p>
    <tei:p>
     Spurné oči pozerali naň s posmeškom, obzerali si chlapíka. Nuž   hej, postavil sa pred povodeň, ako sa rúti dolu dolinou, že ju   zastaví, zahatá, ha-ha! Klobúkom. Či je to nie také bláznovstvo, ako   chcieť, aby sa odstalo, čo sa stalo? Povodeň sa valí dolinou, uskoč;   utopí ťa ako sysľa! Rútia sa na Slovač, áno — zo všetkých strán,   vysotiť ju predo dvere. „Či sa je čo diviť?” spýtal sa jeho i   ostatných, nech dobre povážia. „Sám pán Štúr spomína, že Slovák bol   utiahnutý dosiaľ do súkromnosti, bol domár, bočil od verejnosti.   Skoro i zabudli naň, že je na svete.
     <tei:hi>
      2
     </tei:hi>
     [^45] Tu odrazu   prikvitne, pýtať vraj svoje miesto, ktoré dávno obsadili iní,   obhodití. Čakáte, že sa mu pomknú dobrovoľne: vstanú zo stoličky, ako   vy, povedia: ,Nech sa páči, tu je teplé miestko!’ Opozdenec je slabší   od nich; vyrútili sa naň, vyhodia ho prosto predo dvere. V živote vám   je tak: slabý má najviac nepriateľov, lebo sa dá ľahko degviť.”
    </tei:p>
    <tei:p>
     „Tak je!” prisviedčali mu napospol. Trafil klinec na hlavu. Doktor   Bralec ho obdivoval: aký bystrý, prirodzený rozum! Fiškál Sitár   prikývol. Slovákovi nik nežičí. Prvej ho knošil Maďar surovou päsťou   a derešom. Dal palicovať bezohľadne. Len ako vedel obriadiť Slovákov   v Lajoš-Komárne, keď si nechceli dať slovenčinu vysúdiť z kostola,   alebo udusiť v Nitrianskej povstanie, keď sa dobrovoľníci utiahli za   Javorinu. I Nemec si vie poradiť, hoci v rukavičkách.
    </tei:p>
    <tei:p>
     „Nám je všade zle, pod Maďarom i pod Nemcom,” riekol Sitár.
    </tei:p>
    <tei:p>
     „Ako hrachu pri ceste,” ozval sa boženík Sluka. Ale ho začal   naťahovať zádušlivý kašeľ. Keď zdýmol, dodal: „Každý vandrovník   šklbne si chlp z neho. Nieto plota!” Zato sa on ohradil. Odel sa tuho   do kaputroka.
    </tei:p>
    <tei:p>
     „Pravdu máte, neohradil sa,” prisvedčil Zemän boženíkovi. Ale   pozrel na Sitára a pokrútil hlavou. „Neverím, že sú mu najväčší   nepriatelia Nemec a Maďar. Nebijú ho oni: Slovák bije sám seba   najväčšmi. Načo ukazovať na iných, keď si je sám na vine? Vidíte   sami, ako podkľakujú najmocnejšie stĺpy a palesáky. Podjedlo ich   odrodilstvo. Najmocnejšie stromy! Slovák nezastane za svojeť, ani za   seba. Sám podtína konár, na ktorom stojí.”
    </tei:p>
    <tei:p>
     Habarčiar sa znepokojil. Vidí dobre, na koho cieli. Zasa potuteľné   výčitky na tých, ktorí sa nevystavujú a netreštia. Najprv narážkami,   ale vie, udrú i dorovna. Naňho budú váľať vinu, už vidí.
    </tei:p>
    <tei:p>
     „Nepodtína ho!” prskol boženík Sluka. Pokašľal, posipel a dodal:   „Podjedá lykožrút!” Stíchol, vložil do úst triesočku sladkého   drievka.
    </tei:p>
    <tei:p>
     „Dobre,” prisvedčil Zemän. „Ale on je na vine. Načo púšťa   lykožrúta podjedať svoju horu? Samé najkrajšie stromiská sa mu   núkajú. Pozrite ich tam — všetko naši!” Hodil okom, kde sedeli   predošlí páni. „Ako sa dostali k niečomu, tak sa odhodili od svojeti.   Preto nenájsť Slováka na poprednom mieste.”
    </tei:p>
    <tei:p>
     Habarčiar mykol mrzute plecom. Aká nová myšlienka! Akoby veľký   učenec začal dokazovať vážne, že deň je deň a noc, noc.
    </tei:p>
    <tei:p>
     „To je ľudská povaha, alebo už slabosť. Človek sa ťahá, kde mu je   lepšie. Ide za svojím prospechom. Nemá ho čo ťahať k nám, ide k nim.   My sme chudobní, ide k zámožným.”
    </tei:p>
    <tei:p>
     „Za kreptúchom!” zapískal boženík Sluka. „Hľadať ovsík.”
    </tei:p>
    <tei:p>
     „Chudobní, pravda, lebo nerobíme na seba,” zvolal Zemän. „Čo máme,   dávame iným na rozsievky, na vozy; pre svoje máme len ľahostajnosť a   neochotu. Chytilo sa nás odrodilstvo, jedných zjavné, iných hanblivé   ešte.”
    </tei:p>
    <tei:p>
     Sklonili hlavu. Z výčitiek padalo na každú po omrvinke. Ale   Habarčiar vycítil, že čo prší, bolo obecané jemu. Každé slovo báda   jeho. Bol by ako riečica, keby koža nebola obrnená. Načo sa dal hnať   sem od Katreny? Či mu nebolo ako v nebi tam medzi pánom Klobasziczkým   z Porúhadla a forštandom? Bol by sa odpratal z kúta, keby nie Zemän,   ale ten zahrádzal priechod. Prečo ho tu drží? Iste príde ešte niečo   horšieho. Postavil sa mu odhodlane; nech mu povie odrazu, čo má.
    </tei:p>
    <tei:p>
     „Tajné odrodilstvo stiahne mešec, keď príde obetovať národu, i ten   plátenný, s dvojgrošníkmi, z ktorého dávame žobrákom.” Pozeral na   Habarčiara, keď to povedal. Habarčiar zalupkal očima, lebo cítil, že   teraz ide byť, čo má byť. „Prvej sme počuli vytýkať vodcom, že šli po   peniaze až hen do Rohiča k Michalovi Obrenovićovi, aby bolo čím začať   povstanie. Odkiaľ ich mali vziať? Alebo ste im hádam ponúkli vy niečo   zo svojho bohatstva?”
    </tei:p>
    <tei:p>
     „Ja — bohatstvo? Ja sa nevynášam.”
    </tei:p>
    <tei:p>
     Nabral obrvy a pozeral naň rozdráždeno. Boženík Sluka mal vyskočiť   z kože. Zemän sa mu veľmi páčil, vedel sekať zboku, ale sa nebál ani   dorovna. Habarčiar zbledol i očervenel. Krv mu búšila do tvári, pred   očami mu skákali plamienky.
    </tei:p>
    <tei:p>
     „Ja bohatstvo? Kde som sa vystatoval?” Meral ho od hlavy do päty   očami, v ktorých horela nenávisť.
    </tei:p>
    <tei:p>
     Zemän tiež zbledol, i pery sa mu triasli. V prsiach ho bodlo,   sťaby mu bol prešiel ohnivý šíp. Riekol priduseným hlasom: „Musí ho   byť mnoho, keď stačí na paripy a koče, na bankovky cigánovi. A čo   pôjde ešte! Či nemohlo z toho odkvapnúť čo-to i národu?”
    </tei:p>
    <tei:p>
     Habarčiar sa zdvihol z miesta. Pozeral mu do očí mračno. Bolo by   ho najlepšie vyhodiť predo dvere. Ale je mladý, urastený: kypí z neho   sila, v pohyboch mu badať hybkosť a zručnosť. Neporadil by si s ním.   Ale pošle naň paholkov a kočiša, keď pôjde ulicou, nech ho zmlátia na   hniličku.
    </tei:p>
    <tei:p>
     „Takto vo vlastnom dome: že som vás prijal — uctil.”
    </tei:p>
    <tei:p>
     Sklopili napospol oči; má pravdu. Hosť z Lopúchova zabŕdol ďaleko,   až hen do rodinných záprav. Čo môže vykvitnúť z takej otupnej hádky?   Ošklivosť, mrzká príchuť, ktorá potrvá dni. I boženík Sluka sa   ohradil kaputrokom.
    </tei:p>
    <tei:p>
     „Za úctu a pohostenie ďakujeme,” riekol Zemän už ticho, i hlas sa   mu zatriasol. „Uhostili ste Slovákov, ako tých tam; nemáme sa čo   ponosovať. Ale čo je z toho? Národu ste nedali, čo je hlavné, svoju   krv. Bez nej chradne a zmiera.”
    </tei:p>
    <tei:p>
     Habarčiar sa hodil nazad. Rozosmial sa od jedu, ale i od ozajstnej   veselosti. On prelievať krv! Naložiť si pušku a ísť na Myjavu alebo   na Brezovú? „Moja krv sa usadla,” riekol v zlostnom smiechu. „Necháme   už len mladým tie hrdinstvá.”
    </tei:p>
    <tei:p>
     „Váš príklad by bol strhol celý kraj,” ozval sa Dúbravčík.   „Usadnutá krv — výhovorky! Mali ste ísť!” Buchol o zem hrčavou   borôvkovou.
    </tei:p>
    <tei:p>
     Habarčiar sa prestal smiať. Mihlo mu v hlave, akoby sa bola   pohýbala sedľač hádam v celej stolici, keby sa jej bol postavil na   čelo. Bol by nastal poplach, páni by boli zutekali. Mohol byť pánom   stolice zasekať cesty gardám, rozprášiť ich. Boli by ho spomínali na   večné časy na Slovensku, ako Štúra, Hurbana a Hodžu. Meno Habarčiar   by bolo zapísané v dejinách meruôsmeho. Z tichých dúm vytrhol ho hlas   Zemäna. Znel akosi mäkko, a či sa to len jemu menilo. Ochmelila ho   sláva, ktorú si zameškal vydobyť.
    </tei:p>
    <tei:p>
     „Nepýta národ usadnutú krv, ale sviežu, mladú. Kde sú deti? Či ste   ich doviedli národu: môj chudobný národ, tu máš môj dar, môj prínos;   čo mám najmilšieho, dávam tebe na zveľadok a česť. Škoda i Geňuška,   mohol znamenať niečo medzi nami. Ale ona, dievka! Pýcha a ozdoba   domu! Utarmoniť skvelú parlu nemilobohu, s ňou i svoje mozole! Iným   všetko, cudzím a protivníkom, i krv i statok a nábytok: a národu ani   toľko, čo by za necht vošlo. Vidíte, čo robí lykožrút v krásnej   hore!”
    </tei:p>
    <tei:p>
     Habarčiar hľadel tupo pred seba, ako ohlušený. Divný obrat sa   stal. Jedoval by sa, ale nemôže. Uráža ho i bije, ale nebadať zlosti   pri ňom. Ako hovoril o dievke! Pohýbal mu v prsiach niečo veľmi   teplého; zachodí ho žiaľ i tesnoba.
    </tei:p>
    <tei:p>
     Zato sa rozpajedil Zemän sám na seba. Držal sa vcelku babsky.   Chcel ho znosiť, pošliapať pred rodákmi, a čo? Dal sa strhnúť k   chlapčenskému chválospevu na dievku. Hanba — hanba!
    </tei:p>
    <tei:p>
     Habarčiar pobadal, že sa zvada akosi zvrtla, dosť smiešne. Hrmelo,   blýskalo, a hrom neudrel, nespustil sa kamenec. Fuky idú vyfúkať   naprázdno. Nebo je plné mrákav, ale už sotva udrie, keď neudrelo   dosiaľ.
    </tei:p>
    <tei:p>
     „Mladé srdcia nedajú sa viesť ako junce na pašu. Hľadajú svoje   cesty,” vysvetľoval mu Habarčiar spokojne, temer udobrený. „Ich si   zaberú pomery; tie ich vychovávajú a prerábajú na svoj obraz. Kto   rozkáže pomerom? My sotva, nemáme ich v moci. A mladé srdcia idú, kde   ich pomery nesú; nie kde volá národ, ktorý sám je nimi nesený a   socaný, lebo slabý a neustálený nemôže sa im postaviť. Nech hľadí   prvej zmocnieť a zbohatnúť vo vzdelanosti i v spoločenských výhodách;   nech dá svojim žiť pohodlnejšie a voľnejšie, vtedy skôr bude môcť   schytiť i mladé srdcia. Kým habká po tŕnistej ceste slimačím   pochodom, chudák, nestrhne nikoho, skôr jeho strhnú a odsotia. V tej   biede, ako je, poodpadúvajú i tí, ktorí sa vybrali ciepkať za ním.   Deťom sa páči, čo žije, čo sa kýva; hľadajú veselosť a silu. Načo   všetky kázne a výčitky? Radšej sa hýbať, do roboty! Veľaďte národ,   nech speknie, zmocnie a zbohatne; tak nebudú odbehávať od neho deti.   Pobežia za ním vďačne, i cez ploty a priekopy.”
    </tei:p>
    <tei:p>
     Zemän už neodpovedal. Podrazil mu nohy chválospev na dievku. Keď   počul chválu z vlastných úst, rozliala sa v ňom ľútosť, a tá zamútila   i hnev na Habarčiara. Zato Dúbravčík držal rozvahu v hrsti. Buchol   hrčavou borôvkovou o zem.
    </tei:p>
    <tei:p>
     „Neuznávam! Výhovorky neberiem za hotový peniaz. Rodič vedie deti;   nepohodí ich pomerom na pochúťku pod ostré zuby. Jeho dom, jeho hrad,   už či o desiatich svetliciach alebo o jednej izbičke. Dom si utvára   pomery pre seba i detvu, nevpúšťa cudzie vládnuť v najtajnejších   kútoch. Tu na svoj obraz točí a miesi rodič detvu, na svoju vlastnú   furmu. Ale len ak ju má. Vy ste jej najskôr nemali svojej. Úlisný a   predvídavý sused ponúkol vám svoju, a vy ste ju prijali vďačne.”   Pokyvoval hlavou i dupkal potichu hrčavou borôvkovou. Koleno bolelo   ukrutne. „Tak my veľadíme majetok národa, tak!”
    </tei:p>
    <tei:p>
     Habarčiar stisol plecia. Isté je, že sused točí jeho deti na   svojom kolese, miesi, dáva furmu. Pomery sú pomery, tie mačka   nevylíže. Podoprel vnútorného človeka, rozknísaného trochu. Chytil sa   rukami dobre za obrubu vesty a hodil hlavou. „Naostatok,” dodal,   zberajúc sa od nich, „som slobodný a slobodu vážim si každú.   Vychovávateľ som nebol, ani nebudem.” Sloboda ho už čakala, usmievala   sa kdesi v kúte. Najtiaž zaopatriť deti! Vysoká, chudorľavá vstane   strán cesty. On pôjde veselo, veselo, povedú ho žiadostivé oči;   zastrečkuje po lúčinách, medzi kvieťa, doháňať, doháňať, čo   zmeškal.
    </tei:p>
    <tei:p>
     „To je nie sloboda, ale rozpust,” riekol Dúbravčík. „Ja si ju   nevážim. To je slovenská nevoľnosť samostatnej vôle, tôňa nášho   rázu.”
    </tei:p>
    <tei:p>
     Habarčiar sa zdvihol, pozrel s poľutovaním na nich. „Rob, čo   môžeš. Bralo nezrútiš čelom. Videli sme, čo máme z náramného   snaženstva rúcať bralá. Z čela sa cedí krv, ale bralá stoja.”   Poklonil sa spoločnosti, že pôjde. Zemän sa mu uhol až k stene, aby   mohol prejsť tesninou.
    </tei:p>
    <tei:p>
     Zostali v dumách, zarazení. Lykožrút, ako vidno, nelenil. Prežral   sa až do mäkkej vnútornej kôry, k samej miazge. Črtina začne žltnúť,   čochvíľa opŕchať. Čo bude s horou?
    </tei:p>
    <tei:p>
     V jedálni bol celý rákoš. Predošlí páni sa schápali, zabudli, že   je Kossuth v Severnej Amerike. Víno zahnalo chmáry z čela. Zanôtili,   dali si vyhrávať. Ale spod vyhrávanej húdla v duši tá, ktorá sa nedá   ohlušiť ničím: ,Kossuth Lajos azt üzente…’ V nej zuní predsa i   úfnosť. Škoda, že si ju nemôžu zanôtiť nahlas.
    </tei:p>
    <tei:p>
     Noví páni sa rozdelili na čeľade. Každá mala svoj jazyk,   vysvietila svoju národnosť. Ozvali sa, ako povedala vysoká   chudorľavá, rozličné jazyky; niektoré až hlasno, vytrčiac radikálne   heslá. Jednotné Rakúsko, zdrôtované patentmi, išlo na kusy. Forštand   Leopold Gutmann sedel dorovna nad zmútením jazykov, vznášal sa nad   storakosťou ako archa Noachova
     <tei:hi>
      3
     </tei:hi>
     [^46] nad vodami. Je, ako bol   prvej, Rakúšan z jedného kusa, bez žilky a pukliny. Vidí z vyvýšeného   miesta hradby cisárstva vystavené z pestrých skál, každá inej farby a   povahy, ktorých sa nechce lapať mrcha vakovka. Ale on sa už postará o   dobrú maltu; bude držať dovedna vykývané kusy. Pritiahne opraty,   zavedie tuhý cvik, vezme chlapov do rezu. Odbojných obkreše; ak sa   nedajú, vyšmarí zo služby.
    </tei:p>
    <tei:p>
     Nespúšťal z očú najmä dvoch, tam na prístavku; chvastajú sa, že sa   bili s cisárskymi, keď boli v odbojných bandách. Už sa postará, aby   im uznali zásluhy.
    </tei:p>
    <tei:p>
     „A my vždy takto, s opustenou hlavou?” ozval sa Zemän vytrhnúc sa   z ďalekých, hmlistých dúm. „Nevoľnosť samostatnej vôle? Nech ide pod   stôl, dobrá vôľa dohora!” Susedia pozreli naň znepokojení. Azda si   vypil a začne šarapatiť?
    </tei:p>
    <tei:p>
     „Poďme domov!” napomenul ho Dúbravčík, zamračený, ako vtedy. „Čo   robíme tu?”
    </tei:p>
    <tei:p>
     „Najprv dobrú vôľu dohora; ukážeme ju, že je tu.” Nachýlil sa k   nemu a riekol mu: „I ten tŕň zabodnúť hlbšie, poskrúcať ho, nech   strelí bolesť do srdca.” Stisol zuby a riekol zvlneným hlasom: „Nech   zabolí, zabolí!”
    </tei:p>
    <tei:p>
     Vyňal väčšiu bankovku konvencionálnej mince s peknou, hrdou   arcikňažnou, poslinil ju na opasku a pobral sa k Rudymu, ktorý húdol.   Odstrčil mu ruku so sláčikom od huslí. „Tu máš, pečovič!” Bankovku mu   prilepil na čelo. „To je moja, nie z lykožrúta!” Oko mu padlo na   mládež. Prichytil na sebe čierne oči ani trnky; zazerali naňho mračné   spod nabratého obočia. Mykol ľahostajne plecom.
    </tei:p>
    <tei:p>
     „Zahraj ,Hej, Slováci!’“
     <tei:hi>
      4
     </tei:hi>
     [^47] rozkázal cigánovi.
    </tei:p>
    <tei:p>
     Rudy sa uškeril, blysli mu biele zuby: „Nevie pán veľkomožný, že   je zakázaná ,Hej Slováci!’?”
    </tei:p>
    <tei:p>
     „Moje peniaze, moja zodpovednosť, Rudy, hraj!”
    </tei:p>
    <tei:p>
     Cigán stisol plecia, prikývol barnavou hlavou, že to je už iná   vec. Obzrel sa na družinu, mihnúc jej okom.
    </tei:p>
    <tei:p>
     Zahučala domom ,Hej, Slováci…’
    </tei:p>
    <tei:p>
     Zemän si stal k prístavku, začal spievať mocným, hlbokým   barytónom. Dúbravčík skočil, ako vymenený: pripojil sa k nemu pekným   tenorom. Slováci sa zložili s nimi. Celým domom zvrela zakázaná   pieseň. Vnútornými dvermi vošla vysoká chudorľavá, dlane na   bedričkách. Oči ako trnky zasvietili; začala vyťahovať tenkým,   mekotavým hlasom. Za ňou stála Mara; ústa ako malina, smiali sa   Zemänovi, ktorý si pýtal z nich sladkú jahodu. Ďuro, paholci a   nevesty v rade za ňou; počúvajú, aká to pesnička rozohriala starú   gazdinú. Vyťahovala po starosvetsky. Belasá mašľa sa potriasala, oči   žiarili. Čiže dávno, čo nepočula tejto piesne! Kým sa ozývala na   divadlách a zábavách pred búrnymi časmi, bolo predsa len   veselšie.
    </tei:p>
    <tei:p>
     Zemän sa zabudol v oduševnení. Nezbadal, že hľadia naň studené oči   spod spustených mihalníc. Forštand sedel ani socha. Ani vtedy   neobrátil hlavu, keď ktorýsi z podriadených sa zviechal, vstal a   začal spievať ,Hej, Slované’. Iný z nich zdvihol suchú, žilnatú päsť   nad hlavu a vybúšil náruživo: ,Jeszcze Polska niezgynęła!’
    </tei:p>
    <tei:p>
     Keď odznela pieseň, Zemän sa prebral z opojenia. Našiel na sebe   forštandov pozor. I jemu sa usmial, mykol nedbale plecom. Jeden   podriadený, červený, plecitý, búšil päsťou o stôl v nastalom tichu a   zaspieval: ,Schuselka
     <tei:hi>
      5
     </tei:hi>
     [^48] nám píše z té německé říše.’ Tu   sa už forštand obzrel; opovážlivého drgol sused lakťom do boku.   Poburujúca pieseň zatíchla v prvom nábehu.
    </tei:p>
    <tei:p>
     Dúbravčík a Zemän sa zobrali. Mládež sa dvíhala tancovať. Vo   dverách sa obrátil ešte raz, zakýval klobúkom do dvorany. „Slabušany,   hore sa!”
    </tei:p>
    <tei:p>
     Ozvalo sa: „Sláva, sláva!” Medzi hlasmi bolo čuť i tenký,   mekotavý.
    </tei:p>
    <tei:p>
     Zemän bol rozjarený. Vo dvore zastal, začal vysvetľovať   Dúbravčíkovi.
    </tei:p>
    <tei:p>
     „Nemáš horšej veci, ako keď sa človek spustí svojho remesla.   Habarčiarovci boli ta, kým kupčili s vlnou. Nešťastie bolo, že sa im   šťastie usmialo. Nevládali ho zniesť; začali habkať sem-tam. A tu sa   už priplichtil i lykožrút, podjedá šľachetné ústroje, kadiaľ by mala   pritekať zdravá miazga. Rozpadne sa mocný dom, ktorý mohol byť baštou   nášho bytu. Či ostane kameň na kameni?”
    </tei:p>
    <tei:p>
     Vyšli na širokú ulicu, či skôr námestie, ciepkali popod domy.   Slabušany, ako vidno, spia mŕtvym snom. Nikde svetielka, ani šuchu,   ani čuchu. Nad hlavou im preletela sova ledva čujným zašumením. Vyšla   hádam z vežovej dutiny na nočný zboj. Pes nezabreše, kohút nezaspieva   s heslom, že ktosi ešte drží stráž. Nadišla ich teskoba. Čo vyjde z   toľkej tichosti, z toľkej tmy?
    </tei:p>
    <tei:p>
     Dokyvkali sa ako lazári na ,Spodné hrady’. Tu akoby bolo čosi   vidnejšie. Nehovorili; v nemom uzrozumení prešli i dom vdovy   Chrenkovej. Bol by voľný výhľad na nebo, na polia, vrchy, ale zaľahla   na všetko tma, aby bol pokoj pod jej tmavým rubášom. Na hlbokom nebi   sa trasú hviezdy; čím dlhšie pozeráš, viac ich je.
    </tei:p>
    <tei:p>
     Na vŕškoch a horách všade svetlá, akoby odpovedali hviezdam.
    </tei:p>
    <tei:p>
     Zastali, uchvátení veľkolepým divadlom.
    </tei:p>
    <tei:p>
     „Svätojánske ohne!” zvolal Zemän. „Náš ľud svätí Vajana. Preto je   mesto ako vymreté. Pozri, Ondrej, pozri, čím dlhšie hľadíš, viac ich   je. Naokolo všade horí. Vatier na našej čiernej zemi, ako tamhore   hviezd! Pozri na Zubotín, koľko ich je! Na temene najväčšia.”
    </tei:p>
    <tei:p>
     Dúbravčík chytil priateľa za ruku a stisol ju tuho. Prvý raz od   toľkých čias, čo popúšťa to, čo sťahovalo prsia ako železná obruč.   „Mišo, náš ľud ešte bdie, nespustil sa prvobytnej podstaty. Nezaspal   na mŕtvo.”
    </tei:p>
    <tei:p>
     „Drží sa, drží!” zavýskal Zemän. „Nevykynoží lykožrút našu horu!”   Zarazil sa. Prišlo mu niečo iného na um, niečo ozrutného, na čo   nezabudne do smrti. „Pamätáš sa, Ondrej, keď sme išli vtedy   Javorinou? Takéto vatry nás vítali od Žalostinej po Myjavu. Bolo ich   tiež všade, po vŕškoch a horách. Pred Myjavou nás čakal verný,   prebudený ľud…”
    </tei:p>
   </tei:div>
  </tei:body>
 </tei:text>
</tei:TEI>
